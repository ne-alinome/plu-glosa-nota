= Plu Glosa Nota
:author: Glosa Education Organisation
:description: Issues of Plu Glosa Nota, the periodical of Glosa Education Organisation
:revdate: 2019-02-23
:imagesdir: img
:note-caption: Nota
ifdef::backend-html[]
:toc: auto
:toclevels: 3
:toc-title: Plu in-ra
ifdef::backend-pdf[]
:doctype: book
:toc: auto
:toclevels: 3
:toc-title: Plu in-ra
endif::[]

:dot: .

// Last modified 201902231204

// =============================================================

// U-ci dokumenta nu-du is u ge-developo projekti de Marcos Cruz
// (programandala.net) pro http://ne.alinome.net, 2018-2019; ex plu
// existe info in http://glosa.org; Marcel Springer tena qi.

// This document is a project under development by Marcos Cruz
// (programandala.net) for http://ne.alinome.net, 2018-2019, based on
// the contents available in http://glosa.org, which are maintained by
// Marcel Springer.

// U-ci dokumenta es Asciidoctor formati (viska http://asciidoctor.org)

// This document is in Asciidoctor format (see http://asciidoctor.org)

// =============================================================

// Numera 84 (2001-05..2001-06) {{{1
== Numera 84 (2001-05..2001-06)

////
....
┏━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┓
┃                 Plu Glosa Nota [Glosa logo]                 ┃
┃                                                             ┃
┃                                                             ┃
┃                                                             ┃
┃    Published by Glosa Education Organisation (GEO) Reg.     ┃
┃                     charity no. 298237                      ┃
┃       P. O. Box 18, Richmond, Surrey, TW9 2GE Britain       ┃
┗━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┛

Numera 84                       Mai / Juni 2001                             ISSN 0265-6892
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
....
////


=== Bi sti mira-andro de Glosa

U nati de Glosa pa habe bi duce andro.

1. Profesora Lancelot Hogben; qi pa proto u-ci internatio auxi lingua
   e
2. Ronald Charles Clark; qi pa kontinu developo id e proto publika id
   peri Gaia.

Tem plu pre meno mi pa gene petitio ex oligo Glosa-ami pro ma info de plu bio, plu
interese e karakteri de bi-ci sti mira andro; ci es oligo nota pro plu-la pe qi ne pa ski
alo Hogben alo Clark.

=== Profesora Lancelot Hogben

image::pgn084_01_hogben_bibli.jpg[Hogben bibli,align="center"]

Profesora Lancelot Hogben pa gene nati Decembra 9, 1895; plu parenta pa nima an po
Metodisti religio doci-pe u Reverend Lancelot Railton. Plu parenta famili pa veni ex
orienta Kent; kron Hogben pa gene nati mu pa eko Southsea proxi Portsmouth epi austro
litora de England. Tem 1907 u famili pa ki a neo eko-lo in Stoke Newington. An pa habe tri
sorori e bi fratri. Plu parenta pa dona mega tem e energi de plu religio doci aktivi; mu
pa dice plu famili preka singu matina e vespera; e u juve Hogben ne pa lice visita plu
domi de ali sko-do ami qi ne pa akorda ko an famili religio. An pa ki a sko-do in
Tottenham.

Kron an pa habe mo-tetra anua Hogben pa sufere skarlatina (scarlet fever); e ka-co, ne pa
lice ki in sko-ka un holo sko anua-tem. An pa gene qarantina in sko-do bibli stora-ka;
mega-mero u-la tem an pa amusa-se per lekto plu bibli la. Mo bibli pa es de doci
aritmetika; e pro prima kron, u-ci bibli pa sti klari ad an u logika de plu algoritma; pre
an pato-tem Hogben pa es proxi infra gradu de an klasi; po pato-tem, an pa es akro id;
plus-co, an pa face u gravi detekti - u mode de doci se!

Po-co, Hogben pa proto spende mega tem in bibli-do; an pa lekto plu bibli de naturali
Histori, poesi e literatura. An pa decide de esce biologi-pe. An pa amo visita u Naturali
Histori Museu in austro Kensington, London, plu-ci visita pa auxi an plu stude. An pa amo
plu longi gresi e stude natura; e pre an pa proto stude kemi, fisika, botani e zoologi in
Kambridge Universita an pa spende un hedo 1913 estiva libe-tem stude botani in Epping
Foresta. An plus-co, pa nece stude Greko; an ma amo u-ci lingua de Latino; posi kausa pre
nu an pa habe ski de poli Greko radi ex an skience vokabulari; seqe-co, plu-ci radi pa
habe plu hedo e bio memo pro an.

Tem 1915-1916 stude anua in Kambridge poli-pe pa ergo plu milita aktivi. Hogben pa es u
membra de Religio Societa de plu Ami; e an pa ki a Qaker organisatio anti-milita servi in
France ge-nima “Service de Santé Militaire” in Marne regio. An ergo pa es de tekto plu
pusi xilo-domi pro plu-la famili qi pa lose mu domi e mu plu idio-ra. An pa ergo forti,
anti-co an pa fru u-la ergo; e mo reposa di singu setimana pro plu Qaker unio pa ofere ad
an un okasio de gresi in “Forêt de Trois Fontaines” alo peri plu viti-lo. Ma-tardi Hogben
pa ergo pro “Plu Ami Ambulance Unita” in Dunkirk pato-do. Tem in Marne, Hogben pa enkontra
T. Edmund Harvey – u Liberali Membra de Parliamenta; e kron an pa fini stude in Kambridge
Hogben pa es an idio sekretari pro brevi tem ergo.

Hogben pa ergo pro Paci Societa; e po-co an pa es Sub-edito-pe pro loka nova-papira;
iso-tem an pa kontinu u-ci ergo brevi tem po proto doci zoologi in Birkbek Kolegi.

1917 Hogben re-unio ko stude-fe de Kambridge – Enid Charles. Fe pa es dina pro femini- e
sociali-justi. Mu pa gene game e pa es plu ami de Silvia Pankhurst; qi pa eko proxi mu.
Po-co, Hogben pa proto doci in Imperial Kolegi de Skience.

Tem plu seqe anua Hogben pa ergo forti de kitologi recerka; an “Plu Stude de Sinapsi”
(Studies on Synapsis) pa gene publika per Regi Societa (the Royal Society) e seqe-co, u
proto de ami inter Hogben e u Nobel Merita-an in Geneti ergo Sr. T. H. Morgan e de Sr. F.
A. E. Crew.

1922 Hogben pa es u Vice-Direktora de Edinbur Universita Zoa Kultiva Recerka Departamenta;
u Direktora pa es Frank Crew. Hogben, Crew, Julien Huxley e J. B. S. Haldane pa proto u
Societa de Experimenta Biologi. Un hetero fo boni ami Sr. H. G. Wells pa ofere valuta auxi
de proto publika u jurnali.

1925 Hogben, Enid e mu tri infanti pa ki a Montreal; Hogben pa es Auxi-Profesora de Medika
Zoologi in McGill Universita. Proto u-ci ergo mo eduka problema pa monstra se. Hogben pa
habe boni ski de Latin e Greko radi e mu etimologi; in Skotland plu stude-pe de an pa habe
funda ski de Latin; sed plu stude-pe in McGill ne pa ski alo Latin alo Greko alo ali
English etimologi. Seqe-co, Hogben pa introduce etimologi singu kron an pa introduce u neo
skience alo tekno lexi; an ne pa ski id u-la tem, sed id pa es u proto de Interglossa – u
vokabulari in qi singu lexi habe mnemotekno valu in plu-la landa topo plu ocide medicina
nu-sani e nu-dinamo-produce gene vikto.

U fu-ergo de Hogben pa es in Universita de Kape Town; an pa es u Profesora Eduka-pe de
Departamenta de Zoologi. Austro Afrika es u boni ambienta pro biologi investiga; e Hogben
pa uti ali okasio de stude in u-ci paradisi pro plu biologi-pe. An gina Enid pa kontinu fe
skience ergo la.

Mu pa re-proto plu Saturna-di diskusi ko plu ami, plu stude-pe, e ko plu kon-ergo-pe; mu
pa unio in domi de Hogben; qi mu pa nima Xenopus – u nima de un Austro Afrika ge-ungula
bufo, Xenopus laevis; u famo zoa de u Hogben Pregna Testi (pregnancy test).

Hogben pa gene fo mega hedo eko in Kape Town per an biologi ergo e per okasio de enkontra
poli neo ami; anti-co, an ne pa volu; an plu fili eko in landa topo es zero justi pro ambi
leuko-pe e melano-pe; seqe-co, u famili, nu ko tetra infanti, pa ki versi ad England e
Hogben pa proto ergo in London Sko-do de plu Ekonomi; iso tem pa kontinu ergo de Extra
Examina-pe pro Birmingham Universita.

Po eko brevi tem in London; mu pa merka u domi proxi Dartmoor; plu infanti pa resta la
holo tem ko mu kura-fe; e Hogben e Enid pa trena a London singu Luna-di; e mu pa trena
versi singu Venus-di. Ambi mu pa ergo klu epi trena viagia; veri Hogben pa dice; an pa
grafo an bibli “Science for the Citizen”, 1938 tem viagia mo setimana-fini!

Eko in Dartmoor pa es boni pro holo famili; mu pa kultiva plu galina, anas e koni e
plus-co, mu pa kultiva plu potato e hetero legumi holo anua. Pa es poli okasio pro gresi;
e u maxi paleo fe-fili pa proto epi hipo. E sura Hogben pa kontinu oligo eduka aktivi la.

Ex Dartmoor Hogben pa kine a Skotlanda de es Regius Profesora de Naturali Histori in
Aberdeen Universita. Hogben pa kontinu plu diskusi-vespera in an domi; plu ami qi pa veni
pa inklude C. K. Ogden u grafo-pe de “Basic English” e un hetero boni ami Frederick
Bodmer. Bi-ci andro pa stimula ma interese de plu lingua e ge-nexi tema. Hogben pa ergo ko
Bodmer te grafo “The Loom of Language”; in ultima mero u-la bibli, Hogben pa introduce un
idea pro internatio auxi lingua; an pa fini grafo u-ci projekti oligo anua po-co an pa
publika u seqe – u bibli “Interglossa”, 1943.

Hogben pa volu eko holo resta de an bio in Aberdeen; mali-fortuna kausa de Munda Milita Bi
u-ci ne pa es posi. Ad u-la tem u famili pa es ge-lisi. Mo fe-fili pa es in Sverige, mo
an-fili in Wisconsin, USA e bi hetero fili pa es kon Enid qi pa ergo in Kanada. Hogben pa
ki a Sverige te unio ko an fe-fili; pre viagia kon alelo ad USA te unio ko hetero membra
famili.

Hogben pa gene invita de es Visita Profesora in Universita de Wisconsin. U fu-anua, pre an
fini ergo in Wisconsin, Hogben pa gene kla itera ad Aberdeen. U-ci pa es tem 1941; u landa
dura akti milita; e Hogben ne pa es fo sani; an pa sufere de retrosterna gutura (goitre).

U fu-anua Hogben pa ergo itera in Birmingham Universita. Id pa es la, tem piro-skope bi
noktu singu setimana tem six meno Hogben pa grafo “Interglossa”; u-ci bibli pa gene
publika ex Pelikan Books, 1943.

Plus-co, u-la tem Hogben gutura-pato pa gene ma-mali. An pa sufere plu tem de fatiga alo
excita e ko-co takikardia. Fini an pa ki in pato-do; e pa habe u tiroidektomi
(thyroidectomy); po-co an pa sufere pleuritis e pneumonia. Kron an pa es sati sani de ergo
itera, an pa ergo in Milita Ofici; an pa ergo de plu Armea Medika statisti.

Tem 1946 Enid pa veni vers ad England; fe ne facili pa pote detekti ergo. Inter-tem,
Hogben dura ne pa habe fo mega energi; an pa volu mega ma relaxa tem. Po, sti frustra tem
pro ambi mu; Hogben pa merka u pusi domi in Ciriog, Gales (Wales). Mo anua po-co, Hogben
pa sufere de tirotoxikosis e seqe-co an pa habe un hetero tiroidektomi; nu id pa es klu ma
gravi; an pa ma relaxa.

Enid pa proto neo ergo pro U. N. extra-landa. Pan mu fili nu pa es ge-game; Enid e Hogben
pa lisi; e po-co, pa gene divorci.

Hogben pa gene game itera tem 1957 a boni ami ge-nima Jane. Mu pa viagia ad Afrika.

Po fini ergo in Birmingham Universita; Hogben pa gene invita de es Vice-Ministra de
Universita de Britani Guiana; an pa spende solo oligo meno de un anua la.

Po fini ergo la, an e Jane pa kontinu eko in Gales in mu rura domi. Po oligo anua, kausa
de plu fo frigi hiberna; e kausa Jane pa es no-sani, tem 1970 mu pa kine a neo domi in
viki de Llansantfraid Glyn Ceiriog. Tem 1974 Jane pa lose bio.

Hogben pa eko meso viki; e pa habe poli boni ami; anti-co, po lose Jane, an pa este forti
tristi e solito.

Mu pa fru mo-bi fo hedo anua kon alelo; mu pa amusa se in rura-lo alo dice de plu lingua
alo de plu hetero intelekti interese.

U fu-anua, 22, August 1975 Hogben pa lose bio.

// XXX TODO -- formati

Tu pote lekto ma de Hogben in bibli: “Lancelot Hogben, Scientific Humanist – An
unauthorised autobiography”
Plu edito-pe: Adrian & Anne Hogben.
Publika-pe: The Merlin Press, Suffolk, England.
ISBN 0 85036-470-1 Preci: £14.95

=== Ron Clark

image::pgn084_02_ron_clark.jpg[Ron Clark,align="center"]

Ronald Charles Clark pa gene nati in St. Pancras, London, 28 April 1914. An matri Lilian
pa es fo kali gina; e iso Ron fe pa habe leuko kapila, plu ciano oku, e pa es u piktu de
boni sani. An patri Charles pa es u fo sani andro; interese de panto-ra e u boni
sporta-pe. An pa ergo pro Markoni; an pa es u tekno elektro-pe e interese de plu
komunika-me. Mu pa eko u domi in Hampstead, London.

Tem Ron pa habe cirka bi anua, an patri pa gene cide in France; an pa es ante-line
radio-pe in plu milita-agri. Lilian – u fo anti-milita-fe, zero-kron pa gene-game itera;
fe pa dice “an pa es u solo andro pro mi; mi ne volu ali hetero andro”; seqe-co-co, Ron ne
pa habe ali sorori alo fratri.

Tende kontinu eko in Hampstead e gene boni eduka pro Ron, Lilian pa tem-dona oligo kamera
in fe domi. Mu ne pa habe mega valuta; u-la ne pa es fo gravi; pro fe, boni sani, hedo bio
e boni eduka pa es plu duce-ra.

Ron pa proto gene sko de musik u piano kron an pa habe tetra anua; an pa amo klasika e Jaz
musika u maxi boni. An pa ki a Marylebone Grammar Sko-do; po-co, an pa gene merita-valuta
pro London Universita. An plu duce tema pa es matematika, skience, medicina e biologi. An
pa gene sko de plu lingua; sed ne fo interese de mu; an pa gene-sko de mu solo kausa an pa
volu komunika tem viagia extra-landa. An pa gene auxi de dice Ruski; ex Ruski-fe qi eko
proxi Regent's Park, London. An pa amo un idea de un internatio lingua; sed ne amo plu-la
internatio lingua qi pa existe. An panto-kron pa protesta de u mega tem e energi pe nece
uti te stude u lingua. An pa volu spende u-ci valu tem stude uno-ra interese alo neo; ne
disipa tem stude komplexi gramatika. Mi doxo; an proto ergo pa es in pato-do laboratri; mi
ne ski ali-ra de plu seqe fu-anua de an bio.

Tem an pa habe cirka 25 anua; Ron e an matri pa kine a Shaftesbury – u rura viki in
Wiltshire, in austro-ocide regio de England. Mu pa eko ko boni ami de Ron ge-nima Roy e an
matri. Mu pa habe u mega paleo agri-do ge-loka epi akro kolina qi pa skope kata a
Shaftesbury viki. Mu pa habe plu vaka pro lakti, krema e butira, e plu galina e anas pro
plu ova. Mu pa kultiva poli speci frukti e leguma; plus-co mu pa habe u mega fungu-do e
plu api pro meli. Id pa es un hedo amusa e sani bio la pro panto-pe. Posi oligo Glosa-pe
memo lekto un amusa stori ex Ron de plu api la e un hetero ami ge-nima Rex; id pa es in
PGN numera 65.

Mu pa habe poli ami in e peri viki e plus-co, Ron pa don-sko la. Ron e an matri freqe pa
visita plu museu e teatra in London e plu kron, Ron e Roy pa viagia ma-tele inklude Paris.

Ron pa es fo interese de biologi recerka; an pa spende mega tem gresi in rura e foresta
stude plu fungu; stude peri plu limno kapti plu-ra te identifi per an mikroskope alo stude
plu sali-aqa petro-limno in Cornwall e Devon. Un hetero interese pa es fotografi; an pa
habe auto developo-ka; plus-co Roy e Ron pa face vino e bira; bi-ci ra, mu pa dice; “pa es
pro interese de skience experimenta e gusta experimenta”; mu bi matri pa auxi fo zelo ko
plu gusta experimenta!

Mo di, Ron pa auxi un ami loka u neo tape in an domi. Kron mu pa tira ana u paleo tape mu
pa detekti plu mero fo paleo nova-papira; e bi-ci ami ne pa pote sto se prende plu papira
e lekto mu. Mo mero pa es fo ge-skizo ex “Daily Telegraph”; id pa es un artikla de u bibli
revista – feno – de u lingua-bibli e u nova-papira-pe pa nima id “Hogben's Hogwash”
(No-semane Disipa ex Hogben). Ron fo amo plu grafo de Profesora
Lancelot Hogben (inklude plu bibli “Science for the Citizen”, e “Mathematics for the
Million”) e an imedia pa gene interese; mali-fortuna pa es solo pusi mero artikla;
anti-co, Ron pa sti memo se de cerka u-la lingua-bibli in futura.

Ron e an matri pa fo amo France e tem oligo anua mu pa habe plu karavana proxi Paris e epi
Côte d'Azure. Mu pa visita singu karavana mo mero singu anua; e pa tem-dona plu hetero tem
ne uti mu.

Ron e an matri pa linqe Wiltshire e pa eko in Hampshire. Klu tem viagia in Paris, Ron
freqe pa doci; alo gene-sko; panto-ra es amusa e interese ad an. Mu pa facili pa face plu
ami in ambi France e England; freqe mu pa fru dice de poli speci eduka-ra; iso kron mu pa
habe poli komika e amusa acide – ambi mu pa es fo zelo pro bio.

Poli anua ma-tardi – posi c. 1966 – Ron pa ki in bibli-do pro ge-uti bibli tem visita
Wilthire; subito, an pa vide u-la bibli de “Hogben's Hogwash” – id pa es u bibli
“Interglossa – A draft of an auxiliary for a democratic world order” Ex Pelikan Books,
1943. Ron pa merka id. An pa gene fo interese de u-ci kali e simpli internatio lingua. Po
lekto e stude u-la bibli Ron pa grafo a Hogben. Po-co, Ron e Hogben pa kambio oligo grama
e po-co; pa dice per telefono, plu kron mu pa habe zelo e interese dice, plu-kron Hogben
pa feno subo debili e fatiga. Anti-co, Hogben kontinu grafo; ko auxi de Jane an nu-pa
proto grafo u neo bibli “Vocabulary of Science” e Ron pa atende de vide u kopi. Hogben pa
es fo hedo kron po mero tem, Ron petitio si an pa pote kontinu developo un idea de
Interglossa; brevi-tem po-co, Ron pa proto u-ci ergo.

U-la tem Ron e an matri pa eko Mudeford – u pusi viki para mari e navi-asila in Dorset.
Ron pa merka u paleo grafo-me e pa proto grafo u neo ma-mega lexi-lista. An pa spende poli
horo singu-di e noktu loka plu lexi in alfabeta sistema. An nu-pa face oligo kopi per
sko-do dupli-me, kron, an matri pa sufere ex mali virus e pa nece ki in pato-do. Fo subito
e no-ge-expekta fe pa lose bio. Id pa es u fo mega trauma pro Ron. An matri pa habe
87 anua; anti-co, pre u-la setimana fe pa es u fo sani, hedo e aktivi gina. Fe freqe pa ki
ex kon plu ami; alo pa fru gresi in Neo Foresta ne tele ex mu domi. E fe nu-pa proto stude
Italiano – fe maxi neo interese. Simi Ron, fe zero kron pa feno este fatiga. Ron pa klude
an domi; e pa ki ab Dorset te repara se.

Fini, u fu-anua, Ron pa veni versi a Dorset te re-proto an lingua ergo. Sed un hetero
non-hedo-ra; an pa gene ski; Profesora Hogben nu-pa lose bio.

Ron nu ne pa habe un okasio de dice ko Hogben te kambio plu idea. Anti-co, Ron pa decide
de kontinu un ergo; an pa ski plu doxo de Hogben de u lingua; e Hogben pa dona konsili a
Ron de poli aspekti de grafo e modifi u lexi-lista. Ex positivi punktu de vista, Ron nu,
pa este ma libera de developo e difusi u lingua minus freqe dice a Hogben te gene an lice
de singu posi muta ad Interglossa.

In oligo mode Hogben e Ron pa es fo simi; bi-ci andro pa habe mega interese e ski de
matematika, biologi, skience e teknologi; plus-co, mu pa logi English e plu hetero lingua
fo boni. Ron pa ski plu Latin e Greko vokabulari e pa flu dice Ruski, Deutsch e Francais.
Ron pa es fo zelo pro etimologi; veri oligo boni ami pa nima an, “Profesora Etimologi”. An
pa dona sko de English e plu hetero lingua a plu stude-pe de poli eva, juve e paleo; e
simi Hogben, Ron pa uti plu interese e facili doci-mode pro panto-pe intra e ultra Europa.
Ron pa es fo interese de plu geneti, medicina e botani. An pa uti ali okasio de gene sko
per visita plu biblioteka, plu museu, per lekto alo per dice ko plu hetero stude-pe e
doci-pe ko plu simi interese. Ron pa habe boni sensi de humori – bio pa es panto-kron hedo
e sti mira pro an. Veri, an maxi ge-amo kanta pa es Louis Armstrong “Id es u Sti-mira
Munda”. Hogben nu-pa lose bio; anti-co, iso Hogben, mi doxo; Ron pa es u fo gru andro de
kontinu Interglossa.

Ron pa gene publika pro u lingua e seqe-co, an pa duce oligo unio proxi Mudeford 1 - 2
vespera singu setimana. Cirka 6 - 10 persona pa veni; e mu pa habe plu interese e amusa
vespera. Maxi mero plu unio-pe pa es English-pe; oligo mu ne pa logi un hetero nati
lingua; Mudeford ne pa es ad u-la tem u fo internatio loka. U ma lati e positivi reakti
pro Glosa pa veni ex plu stude-pe in Southampton Universita.

Po oligo diskusi, Ron pa brevi u nima a Glossa; per-co pe pote plus u ante-nima; exempla:
Medika-Glossa pro medika vokabulari; Euro-Glossa, Lega-Glossa, Latino-Glossa,
Greko-Glossa, etc.

Te ma lati difusi u lingua, Ron pa decide vendo an domi te auxi in-vauta pro Glossa; e
cirka 1980 an pa kine a London. Oligo anua an pa eko Hampstead – an ur-eko-lo – e po-co,
an pa veni a Richmond Upon Thames, qi per koincide pa es proxi mi ur-eko-lo. U duce kausa
an pa veni a Richmond pa es an freqe amo visita Regi Botani Horti, Kew; e an pa volu
kontinu an biologi e botani stude inter akti an lingua ergo. Plus-co, id es facili e tako
trena ex Richmond a Naturali Histori e Skience Museu in Austro Kensington.

Ron pa duce plu Glosa unio in Hampstead; ci id pa es ma internatio loka de Mudeford; e po
brevi tem praxi de dice Glosa ko plu persona de extra-landa e England an pa face oligo
hetero pusi modifi ad u lingua. Plu-ci pa inklude; uti fonetika ortografo.

1987 u karita Glosa Education Organisatio (GEO) pa gene nati. Id buta es: de publika
Glosa. Dona info de id inter plu persona in holo munda. E sti koragio u doci de Glosa iso
u lingua bi in plu sko-do. Id plus, monstra; Glosa ne es solo un internatio auxi lingua
plus-co id ofere eduka valu ad ali-pe qi gene-sko de id.

Ko mega auxi ex Sa. Evelyn Jerrard, tem 1998 GEO pa gene id proto puta-me. Seqe-co, na pa
pote proto publika plu ma boni Glosa bibli in oligo lingua; po-co na pa proto ma mega
difusi u lingua.

Ex u-la tem Ron e mi pa unio ko poli ami de poli landa; e na pa fru poli hedo e amusa
visita e diskusi. Non-hedo, na plus, pa lose oligo fo boni ami. Sa. Evelyn Jerrard fo
subito pa lose bio tem Juni 1994. (Vide PGN numera 66); fe pa auxi na publika Glosa tem
plu expositi; na freqe pa unio ko fe in London e plu kron pa visita fe e fe famili in
Kent. Mi dura este u lose de fe iso un ami e plus-co de u dina kon-ergo-pe.

Un hetero fo boni ami e valu-pe in Glosa promoti pa es Sr. Onen Smith in Uganda. An pa
proto u doci de Glosa in poli sko-do in an landa; Ron e mi pa kambio poli stimula komunika
kon an. (Vide PGN numera 71). Na pa tende unio kon an tem un eduka visita a Nederland tem
Autumna 1997, anti-co, an ne pa veni ad Europa kausa an pa gene pato. An pa lose bio u-la
anua; id es fo tristi de lose u-ci fo tekno e inteligi juve andro.

Tem Oktobra 1997 Ron e mi pa unio ko Sr. Banobi Herbert tem publika Glosa in boreo Italia.
Banobi pa es u stude-pe de Sr. Onen Smith e pa es mo de plu proto stude-pe de Glosa in
Uganda sko-do. Nu an duce Ruggotec – u Glosa Centra in Uganda. Ron e mi pa es fo excita de
unio Banobi; id pa es u fo hedo tem. Id pa es u proto aeroplana viagia pro Ron; mi memo
panto viagia-pe e servi-pe peri an pa este an enorma hedo e excita; Ron excita pa voci
“qo-ka mi pa atende a-kron mi habe 83 anua pre ki ana ci, id es sti mira!”

Fu-anua mi pa aeroplana kon an a France te visita plu hetero Glosa ami; u-ci plus pa es u
fo hedo visita pro na.

1999 Ron pa kine a neo kamera-fa in ge-asila eko-do; an ne pa es fo sani u-la tem; e an pa
este ma hedo de ski; u kura-fe pa es proxi an in homo domi. Id plus pa es ma boni pro mi;
kausa mi matri ne es sani; nu fe pende ex mi singu di; seqe-co, mi ne pa pote visita Ron
in Richmond iso freqe de pre.

Ron freqe subito pa somni; plu-kron mi pa visita an; e detekti an somni sedi ante puta-me!
Plus-co an ne pa boni audi; e plu-kron an brevi-tem memo ne pa es fo boni. Anti-co, plu
hetero di an pa feno ple de energi e pa es fo aktivi.

Na pa kontinu visita plu museu, Kew Horti e London Docklands – Ron fo amo u-la topo; e an
pa fo volu habe Glosa Centra la. Mali-fortuna id ne pa gene reali; fo subito Ron pa kade e
lose bio Juni 12, 2000.

Mi proto pa enkontra Ron e an matri tem 1968; e nu u lose de an es non-hedo mega trauma
pro mi. Mi pa gene sti mira de poli, poli ami qi pa este de mi; poli-pe pa bali plu ami
lexi e stimula frasi (sura maxi mero mu in Glosa); te sti ma hedo mi e te sti koragio mi
de kontinu difusi Glosa. Mi ne pa pote reakti a panto-mu; anti-co, mi sura tu; mu pa dona
dina a mi. Place pardo mi; si mi ne pa reakti; mi dice ave! e mega gratia a singu ami.

Simi Kron Ron pa lose Hogben; mi nece spende tem repara se; e puta de mi futura ergo ko
Glosa. Oligo idea pa veni a mi; anti-co, id es tro tosto pro mi de decide u longi-tem
skema; plus-co, mi matri ne es sani; seqe-co, mi ne pote ki tele ex fe alo visita extra
landa te difusi Glosa.

Anti-co, Glosa veri dura vive; poli-pe dura kambio plu grama inter plu hetero landa. Oligo
Glosa-pe pa grafo a mi te explika de mu plu neo gram-ami; de komo mu auxi difusi Glosa in
mu regio; plu de mu unio kon alelo tem viagia extra-landa. E gratia de un auxi de plu
hetero Glosa-ami, es plu Glosa aktivi per E-posta e plu Inter-Reti pagina. Id es fo
stimula vide e audi plu Glosa-ami dice e kanta la. (Vide artikla ex Marcel Springer in
u-ci PGN).

Hogben e Ron pa volu iso poli-pe de posi gene-sko de, e uti Glosa. E maxi-gravi; de fru e
amusa se kon id; Glosa ne es u sti-fatiga no-facili lingua; e mi este sura, ko alo minus
mi auxi Glosa fu dura gene ma-difusi e fu survive pro futura. Glosa ne menaci plu
nati-lingua; id es u lingua-bi pro panto-pe, panto-lo; te ofere facili komunika; e plus-co
id habe eduka-valu.

Oligo na in Surrey, pa decide kontinu PGN; e na nece reakti a plu-la pe qi pa qestio; komo
na tende memo Ron e an enorma ergo a Glosa. U-ci meno na pa tira u puta-me ex stora-lo. U
mega entusi ex plu ami pa sti koragio mi forti; e nu mi este mi pote re-proto grafo e dice
de Glosa e Ron. U-ci PGN es na neo skala ana in Histori de Glosa. Poli tu lekto-pe,
petitio pro PGN de kontinu; place auxi mi kontinu face id u stimula e amusa publikatio;
per bali tu plu idea e plu nova de plu aktivi. Mega gratia!

   Plu ami saluta

      Ex Wendy

N{dot} B.
Panto aktivi e plu bibli-vendo (inklude PGN) nu es per na karita: Glosa Education
Organisation,
P. O. Box 18, Richmond, Surrey, TW9 2GE, U.K.

=== Europa Anua de Plu lingua

U Koncili de Europa e un Europa Unio ergo kon alelo te promoti 2001 un Europa Anua de Plu
Lingua. Id pa gene proto 5 April 2001. Id buta es de stimula Europa kon-ergo e ofere plu
civi ma okasio. Pro ma info vide: www.eurolang2001.org..

Pro internatio komercia e eduka-recerka u pote de komunika ko panto-pe de panto-lingua es
fo gravi. Anti-co, gene sko de poli hetero lingua uti mega tem e energi; e ne poli Euro-pe
habe sati tem de gene-sko de ma de bi alo tri Euro-lingua. E qo de poli lingua ge-dice
ultra kontinenta de Europa? U-la es u kausa Hogben e Clark pa ergo ta zelo developo e
difusi un internatio auxi lingua - Glosa. U buta de Glosa ne es de vice plu natio-lingua;
sed de ofere facili komunika inter plu demo in holo munda. Glosa nu existe; e Glosa
monstra id es facili e boni pro poli pe; na nece puta de poli hetero mode de gene id
ma-lati ge-ski.

                                                                               Wendy Ashby

=== Glosa in Inter-reti

“Inter-reti fu muta na vita!”, pe pa dice. E plu kapitalisti-pe imedia merka plu mero de
plu Inter-reti-firma. Mu gene fo pluto ko plu firma homo Yahoo, Amazon-dot-com alo Ebay.
Sed subito mo persona pa qestio; “Inter-reti es boni. Sed qo-mode plu firma pote gene
valuta per id?” Po-co, plu Inter-reti-mero sti plu lose. Poli pe pa lose ma valuta de gene
pre nu. E ka-co, mu lose pluso poli lakrima.... –

In urba; klu si id es u mega urba; ne poli pe habe interese de plu lingua. E solo oligo pe
habe interese de plu munda-auxi-lingua. Posi u-la mega urba habe un Esperanto-Grega kon
oligo membra. Pro plu hetero auxi-lingua; qi es ma juve; e qi posi es ma boni de
Esperanto, exempla, Glosa; pe ne facili pote detekti plu ami la.

Homo, mu nu-pa dice; pe ne facili pote gene valuta per Inter-reti; anti-co, na pote
detekti plu Glosa-ami per id!

Un Inter-reti habe un e-grama-lista pro Glosa. Sr. Robin Gaskell ex Australia pa komence
id tem 1997. Tem ali-pe grafo ad id per e-posta; pan hetero-pe epi u-la lista pote lekto
id. E singu persona pote responde. So, u-ci lista pa dona a na, space pro poli fo interese
diskursi in Glosa e de Glosa.

E pro veri internatio kon-ergo; plu pe ex holo munda pa du ergo pro neo Glosa-verba-bibli.
Nuli-tem mu pa enkontra alo vide alelo. Mu eko fo tele ex alelo; anti-co, mu akti mo ra
simul.

Plus-co, plu hetero Inter-reti pagina de Glosa existe. Proto Glosa Inter-reti pagina pa
gene face tem 1996 ex Paul Bartlett in USA. Nu ali-pe ex holo munda pote gene info de
Glosa fo tako.

Un hetero Glosa-ami Sr. Syd Pidd nu-pa proto plu Inter-reti pagina. An eko-lo es:
www.members.AOL.com/sydpidd/glosa.htm

Mi habe Glosa-pagina ko nima http://www.glosa.org. Id explika; qo-mode u Glosa-grama-lista
funktio e qo-mode tu pote gene membra de id. Tu pote detekti la plu verba-lista, plu textu
de Glosa-gramatika ex Robin Gaskell e oligo pusi textu. In textu-kolektio tu pote vide plu
piktu de plu Glosa grafo-pe. Neo-ra in u-ci pagina es plu brevi audi exempla.

Tu pote audi Ron Clark e Wendy Ashby dice kon alelo in Glosa. Alo Robin lekto u stori; alo
tu pote audi Gary Miller e an bi juve fe-fili kanta, – sura in Glosa!

Mi ski; plu hetero auxi lingua habe ma kali Inter-reti pagina; posi ko ma kroma. Na fu
dura ergo te sti ma-boni qalita; e sti ma mega un elekti de info la. Anti-co, place visita
http://www.glosa.org!

      Marcel Springer
      Hamburg, Deutschland.

                                Glosa Kanta in Inter-reti

Karo plu Glosa-ami; na famili, Gary, Barbara Jo, Johannah (9) e Suzannah (7) nu kanta in
Marcel Springer Inter-reti-pagina. Place vide na piktu la; e audi na: (http://www.glosa.org/en
/audi.htm).

Ci es plu lexi de mo de na kanta epi u-la pagina.

=== Rubi Fluvi Vali

[verse]
____
1. Ab na vali – mu dice – tu fu ki.
   Na fu este u minus de tu,
   Ka – mu dice – ne es heli-foto
   Po-kron tu ki ab vali e mu.

rekanta: Si tu amo mi, kron sedi ko mi.
   Nuli vale ex tu fu es gru,
   Sed sti memo de na fluvi vali
   E bovi-an; qi amo tu.

2. O, mi longi-tem puta, mi karo,
   De pan verba; tu ne dic a mi.
   Sed pan mi spe nu gene no-feno
   Ka – mu dice – tu ki ab fu-di.

3. Mu fu fune mi sub la; tu gresi,
   Sub la buno, la flori es su.
   Po-kron tu fu es ab fluvi vali,
   Ka mi ne pote es minus tu.
____

Na plus grafo “Justi” u gratis publika-ma in Esperanto e Glosa; ali-pe; qi volu u kopi
place grafo a na:

U Miller Famili,

409-7 Avenue NW,

Mandan, ND., 58554 - 2522, U. S. A.

E-posta: image:emailgary.png[justiDOTmiller AT junoDOTcom]

=== Glosa in Universita

Mi pa gene e-posta ex Dr. Rudolf Fischer. An pa lekto mi inter-reti pagina. An es
lingua-skience-pe in universita in Münster, Deutschland. Fu-semi-anua an dona u seminari
de plu munda-auxi-lingua; e la, an volu dice pusi-ra de Glosa.

Mi pa visita an Inter-reti pagina; id eko-lo es: (http://medweb.uni-muenster.de/~fischru).
La mi pa lekto; an es presidenti de Münster Esperanto-Grega; seqe-co, an habe maxi amo pro
Esperanto; e sura an fu dice u-ci ad an plu stude-pe. Anti-co, posi oligo an stude pe fu
gene interese de plu-la boni-ra de Glosa. Mi spe; Glosa fu gene plu neo ami ex u-ci
seminari. E mi doxo; id sio es boni; si Glosa gene ma auxi interese ex plu
lingua-skience-pe.

                                                                           Marcel Springer

=== Un Urba Kon U Kastela

image::pgn_084_03_urba_con_kastela.jpg[Urba kon kastela,align="center"]

[verse]
____
Infra alti tesku
Plu buna, agri, agri-lo
Longi baso lito, plu domi skapa a skapa,
plu viki deklivi in
plu line a plata-landa
Meandro, u via, evita diluvia, evita alti plato
Juga plu dista viki

–
orienta
–

Ma mega viki
Lito e brika humili e pluto-fikti
Line e makula ko kromo horti
Lito homo kremno supra
Brika fo kontra plu kloro agri

–
orienta
–

Meandro in plu lati rubeola de brika, no-kura
ge-mite ge-pande supra plu buna e kata plu ma latu

–
orienta
–

Urba via dia plu dendro line plu pluto domi mega horti,
kloro sed no agri, no inter space
Ma pusi domi proxi alelo fo pusi horti
Inter domi plu pusi boteka

–
orienta
–

Domi, boteka, eklesia skapa a skapa
Ma alti tekto plu domi supra plu boteka
Plu longi line de boteka
Tekto tekto tekto u rubi kli-te epi pan tera
suprema plu buna, plu vali, plu agri, plu silva
Pan tekto, domi, via
U mari de tekto

–
orienta
orienta
–

U feru-via statio
U marketa in importa-do
U grandi urba krati-do
Plu grandi hoteli
Plu antiqa via steno longi u buna
Plu antiqa via steno longi u buna
Plu antiqa domi steno e alti, skapa a skapa
Mo domi epi skapa de hetero
Mo porta-basi libela u hetero tegu
Lukta no glisa kata, tensio ana a kastela
Iso plu unda epi litora
U diluvia de tekto bate u pedi de kastela

–
U centra
–

U centra de paleo urba
U ma neo urba extende se pan direkti
SED subito
un urba sto!

–

Ad orienta semi de urba ge-seka ab!
Ad ocide poli tekto, agri, buna, dendro
Ad orienta nuli domi, nuli via, nuli agri, nuli buna
Subito, solo plati libela a dista vide
Subito, solo u mari
Nuli tako turba peti pulsa voci
Pan es paci
____

Ex Sid Pidd

Scarborough, England.

Plu komenta:–

- Teska – alti, no ge-kulti-lo, aqa tera, paluda. Ex Latino tescum.
- Deklivi – klina kata. Ex Latino declivis.
- Rubeola – homo u rubi. Es skience-Latino lexi deriva ex Latino rubeus.

=== Plu Inter-reti Pagina

Mi nu-pa proto face plu Glosa Plu Inter-reti-pagina; place visita mu:

- http://www.members.AOL.com/sydpidd/glosa.htm
- http://www.members.AOL.com/sydpidd/invita.htm
- http://www.members.AOL.com/sydpidd/StiGlosa.htm
- http://www.members.AOL.com/sydpidd/page1.htm
- http://www.members.AOL.com/sydpidd/eeee.htm

=== Enigma Pagina

image::pgn084_enigma_pagina.png[Enigma Pagina,align="center"]

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

// http://www.glosa.org, 2005-09-20 ... 2009-04-25.

// Numera 85 (2001-09..2001-11) {{{1
== Numera 85 (2001-09..2001-11)

////
....
┏━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┓
┃                 Plu Glosa Nota [Glosa logo]                 ┃
┃                                                             ┃
┃                                                             ┃
┃                                                             ┃
┃    Published by Glosa Education Organisation (GEO) Reg.     ┃
┃                     charity no. 298237                      ┃
┃       P. O. Box 18, Richmond, Surrey, TW9 2GE Britain       ┃
┗━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┛

Numera 85                   Septembra-Novembra 2001                         ISSN 0265-6892
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
....
////


=== Glosa in Uganda

Mi pa es fo tristi de u fatali nova de u lose de mi mega ami Ronald Clark; po cepti u-la
mali nova mi pa gene trauma. Id es fo tristi pro na; e pro panto hetero-pe qi ergo promoti
Glosa. Sed na ne pote muta uno-ra; e u maxi boni-ra na pote akti nu; es de gene ma ge-unio
de gene dina ex alelo.

Mi memo panto konsili Ron pa dice a mi; veri, mi dura akti ex id; anti-co, nu an ne es ci
ko na; sed mi doxo; an pa lose bio un hero kausa plu proto semina de Glosa qi an pa
difusi; dura gene kultiva epi fertili edafo.

Ron pa vice Profesora Lancelot Hogben; e nu an dona a na un hetero vice-pe, Sa. Wendy
Ashby; fe nu du cerka plu hetero fu-duce-pe; e sura na es aktivi ci cerka plu vice-pe qi
fu kontinu po na; e mu fu pote ergo pro dura difusi e doci Glosa in Uganda.

Na ne debi oblivio ta u grandi-andro; seqe-co mi proposi; u neo domi na nu du tekto in
Rukungiri fu gene nima in memo de Ron. Na sugesti u nima “Ronald Clark Glosa Memo Domi”.

Na Glosa Centra dura progresi. U tekto de u domi uti mega na tem; e sura na ergo kontinu;
id ne a-nu habe u stego.

Mi bali u fotografi; penite id ne es fo klari ge-face; anti-co, na spe id fu es sati boni
pro PGN. Id monstra mero na neo domi; e na gene-sko de Glosa in RUGGOTEC; mi nu habe
tetra-bi stude-pe in mi klasi.

Tu pote vide bi-seti stude-pe in fotografi infra. Singu di-mo, na unio te stude Glosa; e
te dice de prepara pro id kontinu futuri.

image::pgn085_01_plu_stude-pe_in_uganda.jpg[Plu stude-pe in Uganda,align="center"]

Na centra es in Rukungiri Regio, in ocide mero Uganda. Id es solo tetra kilometri ex Mega
Densi Natio Parka; u-ci es internatio famo kausa; id es un eko-lo de plu Monti Gorila.

image::pgn085_02_mapa_de_uganda.png[Mapa de Uganda,align="center"]

U strategi poste na klasi es: U Nyundo Monti Gorila konserva Projekti. Id promise te gene
stimula e krati e plu konserva-pe, e plu konserva-organiza. Na ergo ko Burwindi Natio
Parka; seqe-co, Glosa es mu kine ad sofi-turismo; posi oligo Glosa-ami memo na insignia e
plu artikla in plu pre PGN. (Vide PGN 75, 76 e 82). Per na NGO (Non Governa Organiza)
ge-nima RUGGOTEC plu proprio-pe de Nyundo nu logi u gravi de konserva de natura e de plu
dura-fonta; e nu, cirka 15 qadra kilometri es infra konserva ex komunita. Na este entusi;
u-ci projekti fu gene klu ma populari ad nexu ko Glosa.

Na pa gene auxi ex oligo Glosa-pe extra-landa. Mo Glosa ami in Australia klu du tenta bali
a na u puta-me! Na es boni fortuna habe u-ci stimula auxi; na dice mega gratia a panto
ami; e na bene-veni auxi ex plu hetero Glosa-pe; place auxi na reali u-ci projekti. Na
plus-co, pa grafo pro auxi alo merito-valuta ex plu mega organiza; exempla; na nu-pa grafo
pro “Turismo Pro Fu-di Merito” ex British Airways.

Na plus-co duce “Rukungiri Funktio Literaci Dura-Fonta Centra”. Na dona u termo bene-veni
ad ali-pe qi volu recerka in Uganda es su-toto in Rukungiri regio. U-ci regio veri nu du
gene fo kali.

Mi dice itera; mega gratia a panto Glosa-pe; na spe oligo tu fu visita e auxi na in
futuri.

Sr. Banobi Herbert, Rukungiri, Uganda.

=== Uganda

Kausa de id kali natura Sr. Winston Churchill pa deskribe Uganda “U Margari de Afrika”.
Tem plu 1950 veri u landa pa habe poli speci zoa e fito; plus-co id pa habe boni
ge-developo infra-struktura; e ka-co, poli-pe de poli hetero landa pa viagia la, su-toto
pro plu zoa-viagia. Sed, po-co, plu Uganda-pe pa sufere poli anua de tragedi – sadi
auto-krati, civi-milita e AIDS (Aqire Imuni Defici Sindromo) – plu-ci ra pa noku u-la
landa. Fo tristi, na ski de oligo Glosa-ami qi pa lose bio per AIDS tem plu pre okto anua.

Cirka 10 % id matura-pe demo es ge-infekti ko HIV (Homi Imuni-defici Virus)/AIDS e es dura
plu problema qi menaci plu persona e plu agrio-zoa; anti-co, Uganda du proto gene-repara.

U nu Krati pa akti sofi e tako imedia HIV pa proto in mu landa; seqe-co plu numera de plu
ge-infekti-pe pa gene mei ex 1992. U Ministri de Eduka e Sporta pa proto HIV/AIDS
eduka-ergo tem 1986. Id pa inklude info su-toto pro plu juve-pe per radio, televisio e plu
nova-papira; pluso-co pa es plu eduka-programa in generali eduka e teatra in plu sko-do
trans holo landa.

38 % de plu infanti in Uganda qi habe mei de penta anua dura ne es boni ge-nutri. Bi ex
tri persona ne habe puri aqa. Uganda dura es mo de plu ma pove landa in munda. U norma
anua in-valuta es £220; proxi semi plu persona la eko infra u natio pove line.

Anti-co, plu eduka e sani programa du progresi. 27 Februari 2001 pe deklara Uganda nu es
libe de u fo mali ebola haemoragi-pato. Cirka 80 % de plu infanti nu es ge-imuni anti plu
duce infanti cide-pato, exempla; dipteria (diphteria), pertusis (whooping cough), rubeola
(measles) e poliomielitis (poliomyelitis). 100 % de plu babi qi habe mei de mo-bi meno nu
es ge-imuni anti tuberkulosis.

Poli eduka-, sani- e environmenta-projekti es aktivi te sti ma-boni bio-mode pro plu
Uganda-pe; e te stimula ma mega numera komercia-pe e viagia-pe de visita u landa te fru id
kali e te auxi id dura progresi.

Plu agrio-zoa e fito pa es fo ge-noku tem plu mali milita anua; nu mu plus, gene repara.
Ex 1990 septi neo Natio Parka pa gene apri; u-ci signifi Uganda habe deka Natio Parka in
holo landa; e plus-co, es poli silva-reserva, plu zoa e fito-konserva-lo e plu zoa-asila.
Plu-ci loka tegu 13 % de un area de u landa. Poli NGO es aktivi; exempla Nature Uganda (un
avi-bio internatio nexi-organiza in Uganda) e Uganda Wildlife Society akti skience recerka
e per natio e loka eduka mu stimula plu idea te developo plu neo natura-lo.

RUGGOTEC in Rukungiri es solo mo exempla de un NGO qi pa gene stimula e auxi te sti
koragio plu visita-pe; id tende de duce ad konserva de plu fito e zoa in Burwindi Natio
Parka; e ad eduka a plu-la ju-pe qi ne habe plu parenta. Es poli ju-pe, su-toto in plu
rura-lo qi pa lose mo alo bi parenta kausa de milita alo pato. Ma de semi nu demo habe mei
de mo-penta-anua; e ma de miliona mu habe zero parenta. Seqe-co, id es gravi mu fu habe
boni e optimisti futura pro mu bio e mu landa.

U pluto de u landa plus-co du progresi. U kresce de id ekonomi nu es 5.5 %, e Uganda du
gene kresce honori inter un internatio komunita e ko plu munda eduka- e sani-organiza.
Uganda pa es u proto landa de gene debito-libe ex “Plu Mega Debito Pove Landa Akti”. Id
nu-pa gene £1.4 biliona ex plu kredito krati, un Internatio Moneta Funda e Munda Banka.
Holo-ci valuta nu gene uti per “Pove Akti Funda”; mu uti id pro plu-la developo qi auxi
plu ma pove-pe; su-toto pro eduka, plu sani-servi e u pote de gene puri aqa.

Uganda monstra u centra gravi pro pe qi kura forti de Gaia. Mu kura tenta gene u sofi
libra inter environmenta-turismo e ekonomi-developo te sekuri u boni e sani futuri pro id
demo e landa. Mu veri merito poli gratula e auxi ex panto-na.

Vide ma info de Uganda per:

- http://www.visituganda.com
- http://www.unicef.org.

=== Plu Grama e Nova

Mi dice poli gratia a panto Glosa-ami qi pa grafo plu gluko grama po gene mu kopi de PGN
84. Poli-tu feno amo lekto id; e pa es fo hedo de ski; na publikatio fu kontinu.

Plu buta de PGN es de:

1. Monstra id es posi de grafo de ali tema per Glosa. Seqe-co, na pa
   inklude plu artikla de poli tema inklude skience, teknologi e
   komercia; e plus-co, poesi e plu stori. Oligo mu ur-ge-grafo in
   Glosa e plu hetero mu ge-translati ex plu famo grafo-pe de plu
   hetero landa.
2. Ofere kambio de info inter plu Glosa-ami.
3. Dona info de Glosa progresi, plu aktivi e nova ex peri Geo.

Poli Glosa-pe amo kambio plu e-posta; alo vide e face plu Inter-reti pagina. Anti-co, ne
panto-pe habe auto puta-me e maxi numera tu petitio na kontinu e distribu PGN in u-ci
formati. E maxi mero tu petitio; na grafo PGN solo in Glosa; sura, ne panto lekto-pe logi
English alo un hetero Europa lingua. Anti-co, te auxi plu neo stude-pe; ex kron a kron na
fu dura inklude oligo lexi-lista alo brevi artikla in Glosa plus u lingua bi.

Place kontinu bali plu artikla, plu grama, plu gram-ami petitio e plu nova de plu Glosa
aktivi pro publika in plu fu-numera; per tu kon-ergo, mi hedo fu dura grafo e distribu PGN
a panto-pe qi volu id.

Mo problema ko poli Glosa-pe es; mu freqe kine mu eko-lo. Place memo de bali tu neo eko-lo
a mi; mi ski oligo lekto-pe in Afrika, Cina e USA nu-pa kine; e mi atende audi ex mu pre
mi pote bali mu PGN 84.

=== Universita de Eva Tri

Tem Mai 2001 mi pa gene invita te dice de GEO e Glosa a pusi grega de mero-pe de
Universita de Eva Tri (UE3). UE3 es un organiza pro plu-la persona qi habe 50+ anua; e qi
volu kontinu gene-sko. Es plu loka UE3 grega in poli urba in England e in plu hetero
landa. Mu freqe unio kon alelo; e tem singu anua plu ge-invita dice-pe introduce plu
mero-pe de poli speci eduka okasio. Mi nu atende a kron mi habe 50 anua; seqe-co, mi fu
pote es u mero-pe.

Maxi numera mero-pe topo u Mai unio ne pa ski de Glosa; sed sura poli mu pa ski de
Profesora Lancelot Hogben e de mo alo plus de an plu bibli. Po mi dice; na pa fru u
stimula qestio e reakti tem; e mi pa distribu oligo lexi-bibli e PGN. Poli-mu pa este sti
mira; mu pa pote lekto e logi plu artikla in PGN pre mu klu skope plu lexi-lista. E mi pa
es fo hedo oligo di po-co de gene u gratia-grama; ge-grafo in boni Glosa ex mo mero-pe. Ci
es mero de id.

// XXX TODO -- Qo-ka es plu punkta poste "Glosa!"?

____
Karo Wendy,

U-ci es mi prima grama in Glosa! ........

Gratia mega de tu forti stimula sko.

Na omni pa fo-amo tu sko. Id pa es u forti hedo tem; omni na pa gene ski mega. U
subjekti pa fascina na; e plus-co pa es neo pro na.

Fini-co, gratia itera de panto-ra.

plu ami saluta

ex Rosemary
____

=== De English

Mo qestio topo UE3 unio, pa es de English; oligo-pe doxo; English fu es un internatio
lingua; e plu naviga-pe in navi e aeroplan ski English e nu uti id.

Es u sistema de Aero-dice e Mari-dice pro plu naviga-pe in aero e epi mari; sed plu-ci
sistema pende ex fo ge-limita elekti de plu verba e frasi. Poli-pe qi uti Aero-dice alo
Mari-dice ne flu dice English; mu gene-sko de solo mu funda verba-lista plus plu funda
frasi qi mu nece uti tem naviga. Es plu problema si mo naviga-pe uti u verba alo frasi qi
ne es in u-ci ge-limita lista. U-ci plu-kron acide si mo naviga-pe ma boni ski English;
alo tem plu no-norma ergo, exempla; u gravi bio-salva acide.

Plu trena-pe in Englanda nu debi gene sko de plu hetero lingua; kausa ex apri de u tunela
infra English Kanali; mu nu ki ultra Englanda.

1996 pa es u piro in Euro-Star trena tem id kine dia tunela inter England e France; plu
proto auxi-pe pa es plu piro-pe ex France. Mu tako pa ki in trena; e pa urge plu viagia-pe
de kumbe epi pedi-lo; sed plu-la viagia-pe ne pa logi Français. Ka-co, pe pa lose valu
tem; e in u-la skoto e fumi trena pe ne habe tem alo pote pro mimi alo grafo plu pikto epi
papira te auxi komunika.

Robin Simmonds u Glosa-ami eko in London; e ex kron a kron, an bali plu interese bibli e
info a na. An nu-pa bali artikla ex an nova-papira qi dona amusa dice de gene sko de
English; ci es mero id.

=== Why English is hard to learn

You have to marvel at the lunacy of a language in which your house can
burn up as it burns down, in which you fill in a form by filling it
out and in which an alarm goes off by going on.

Doesn't it seem crazy that you can make amends but not one amend, that
you comb through annals of history but not a single annal?

If teachers have taught, why haven't preachers praught?

If a vegetarian eats vegetables, what does a humanitarian eat?

In what language do people recite at a play and play at a recital?

English reflects the creativity of the human race (which of course, it
isn't a race at all). That is why, when the stars are out, they are
invisible.

And why when I wind up my watch, I start it, but when I wind up this
essay, I end it?

Ci es hetero amusa poesi de plu no-facili de English.

=== A Bit of English

[verse,Anon.]
____
We'll begin with a box, and the poural is boxes;
But the plural of ox should be oxen, not oxes.
Then one fowl is goose, but two are called geese;
Yet the plural of mouse should never be meese.
You may find a lone mouse or a whole lot of mice,
But the plural of house is houses not hice.
If the plural of man is always called men,
Why shouldn't the plural of pan be pen?
The cow in the plural may be cows or kine,
But the plural of vow is vows, not vine.
And I speak of a foot, and you show me your feet,
But I give you a boot – would a pair be called beet?
If one is a tooth and a whole set is teeth,
Why shouldn't the plural of booth be called beeth?
If the singular is this and the plural is these,
Should the plural of kiss be nick-named kese?
Then one may be that, and three may be those,
Yet the plural of hat would never be hose;
We speak of brother, and also of brethren,
But though we say mother, we never say methren.
The masculine pronouns are he, his and him,
But imagine the feminine she, shis and shim!
So our English, I think you will agree,
Is the stupides language you ever did see.
____

//         Anon.

=== Grama ex Ruski

Saluta!

Ci es plu puta ex mi de na lingua e de id futuri.

Na eko in munda; qi debi habe un internatio auxi lingua. Poli homi pa stude un
Englanda-lingua in mu sko-do; e nu mu debi uti u lingua in mu eko-lo. Sed un
Englanda-lingua habe plu no-facili verba e no-boni gramatika. Seqe-co, homi ne pote stude
u lingua; sed mu pote stude u verba ordina de u Glosa-lingua; qi ne es fo no-facili; e id
es simi ad u-la verba ordina de un Englanda-lingua. Il es solo mo probleme de id; id es
facili; sed id deskribe es no-facili. Mi puta; na (plu Glosa-pe) debi panto-kron dice; u
Glosa verba ordina es simi ad norma (simpli) verba ordina de plu lingua.

Poli Glosa-pe nu puta de problema de u fini-vokali de plu Glosa verba. Mi puta id habe u
simpli solutio; si u verba ne kambio id semane ko hetero fini-vokali; pe pote uti ali
fini-vokali.

Mi puta in futuri u Glosa-lingua fu es fo ge-amo de poli homi e mu fu uti id.

Saluta

ex Alexander Kirpichev,
Moskvo, Ruski

Karo Alexander,

Mega gratia de tu grama e plu puta de Glosa. Ron zero kron pa este fo anxio de fini-vokali
de plu Glosa-verba; e an sio akorda ko tu plu puta.

Kaso “Interglossa” Profesora Hogben pa dona u fini-vokali de -o ko maxi numera verba;
anti-co, tem dice IG. u-ci pa soni fo mono toni. An pa dice “in IG. u fini-vokali dona
solo pusi info de id tende de id verba; id duce tende es; de dona u boni soni flu ex mo
verba ad id seqe verba”. Sr. C. K. Ogden, un ami de Hogben e u grafo-pe de “Basic English”
pa dice: “Ortografi es solo problema bi si u lingua habe u mega-pote de verba-ekonomi”.
Poli Glosa-ami, posi memo plu proto verba-bibli; in qi na pa grafo plu alo fini-vokali ko
singu Glosa verba. Na ne pa ofere plu alo fini-vokali ko plu Centra Glosa 1000 verba; u-ci
es u Kardia de Glosa e id resta no-muta.

Anti-co, u ma-lati verba-lista ofere plu alo fini-vokali; e poli-pe amo plu-ci ma mega
elekti; supro-toto tem grafo literati e poesi. Freqe poli-pe ma amo de no-grafo u
fini-vokali si seqe verba proto ko vokali; u-ci freqe acide in tako-dice inter plu
Glosa-pe; e sura na lice u-ci in Glosa grafo. Ali lingua; inklude Glosa, nece es subo
flexibili; seqe-co, id pote dona okasio pro idio grafo-mode de singu grafo-pe. Tem grafo
de fo gravi alo exakti grafo; exempla: u lega-dice; pe nece ma kura grafo Glosa; e uti plu
ma simpli frasi e panto Centra Glosa 1000 verba ko mu fini-vokali.

Poli demo de Afrika e Asia uti plu simpli e brevi frasi in mu matri-lingua. Anti-co, plu
hetero demo, su-toto plu-la de plu Euro-lingua uti plu ma longi e no-simpli frasi. Tem
auxi plu neo stude-pe de Glosa Ron freqe pa dice: “imagina tu grafo u telegrama; singu
verba es mega-preci; e tu ne habe mega valuta. Tu nece grafo holo gravi e exakti info in
tu grama in maxi ekonomi-mode". Oligo Glosa-pe detekti u-ci ge-limita e subo no-facili;
sed plu hetero-pe fo amo u-ci stimula examina. Hogben pa es fo pro “verba-ekonomi”.

=== Verba-taxo

Plu lingua gene klasi in flexi (inflected) e no-flexi. Flexi es u mode de dona info de
Tem, e Numera per adi un afixa alo de muta u verba. Exempla: pa-tem (past tense) de
Englanda-verba (E.) Jump (salta) es; Jumped (pa salta). E. think (puta) gene muta a
thought (pa puta). Oligo E. indika numera per adi litera “s”. House (domi), houses (plu
domi). Sed poli E. muta. Mouse (mio) ne es ge-grafo Mouses; sed mice (plu mio). Ne es
panto kron mo simpli regi pro stude-pe de Englande-lingua te gene sko de Tem alo Numera.

Boni-fortuna; u stude-pe de Glosa panto kron habe solo mo regi: u verba “pa” pre verba,
panto-kron indika pa-tem; e “plu” indika ma de mo (plural).

In E. e plu hetero Euro-lingua es freqe u no-nece bi indika de numera. Exempla: Three
houses (Tri domi); Many houses (poli domi); qo-ka uti “three” alo “many” e plus uti “s”?
Oligo non-Euro lingua ne uti u numera indika po numera-verba; e simi-co, Glosa ne uti id.
Na ne grafo; Poli plu domi alo tri plu domi kausa “poli” e “tri” es sati.

Plu-la lingua qi habe poli flexi, exempla: Latino habe u subo “libe” verba-taxo kausa de
plu relatio inter plu verba es ge-indika per plu fini-litera. Kaso plu no-flexi lingua,
inklude Glosa, u verba-taxo es ma gravi. Verba-taxo in omni lingua gene muta pro emfasi
alo poesi tende. Es sixa mode de taxo Subjekti, Akti-Verba, Objekti (SVO). Mu es SVO, SOV,
VSO, VOS, OSV, OVS.

Ma de 75 % (seti-penta pro centi) de plu munda lingua uti SVO; (Exempla: Français,
Vietnamese, English,); alo SOV; (Koreo, Tibeta e Nipon). Solo 10 % uti VSO (Gales e Toga).

Ambi Ron e Hogben pa akorda verba-taxo in Glosa es gravi; pro exakti, facili e tako logi
verba-taxo de Glosa debi es SVO. Subjekti (ko id qalifi-verba e modifi-fa), Nega (si
ge-volu), auxi akti-verba, duce akti-verba, no-direkti objekti, direkti-objekti.

Mi es penite, Alexander, tu detekti Glosa deskribe no-facili; tu uti qo plu bibli? Plu
verba-bibli tena ge-brevi info de plu duce-ra de Glosa. Es plus “18 Steps to Fluency”.
U-ci bibli tena poli frasi in Glosa e English te auxi sko de plu Glosa Mekani; plus-co, es
oligo verba-lista e pikto-pagina de plu certo tema; plu-ci auxi ma-mega tu vokabulari.
Glosa veri es u facili e boni lingua; posi na nece tenta publika id per klu ma boni e
simpli mode; pro plu Euro-pe. Inter-tem, na habe PGN pro kambio de plu idea.

Poli saluta ex Wendy

=== Grama ex London

Karo Wendy,

Mi gratula tu ko tu neo-ge-trova dina te re-sti PGN; poli gratia.

Mi pa este fo emotio tem lekto u kali artikla de Ron; e id es boni de vide an piktu itera.
Un ultima kron mi pa vide an pa es tem skope ex mi vagona; tu e Ron pa tako gresi longi
pedi-via ex Richmond urba. Mali-fortuna kausa de poli vagona; mi ne pa pote sto e dice ko
tu.

// XXX TODO -- nexu:

PGN 84 re-sti mi interese in Glosa.
Mi spe; nu-fu vide tu itera.

Poli kardia saluta
ex Tosho,
London, England.

Mi pa gene poli grama simi u-ci; anti-co mi pa inklude u-ci grama kausa fo tristi, na
nu-pa lose na ami Tosho.

Brevi tem po grafo u-ci grama Tosho subito pa gene pato; e po solo oligo setimana an pa
lose bio.

Pre u-la tem Tosho pa es fo sani e aktivi; e pa fru bio. Id pa es u mega trauma pro an
famili a pro plu Glosa ami de an: an pa habe solo cirka 59 anua.

Tosho pa proto auxi na difusi Glosa tem 1992. Oligo Glosa-pe in England posi memo vide an
ko Ron e mi promoti Glosa per televisio. (Vide PGN 68). An pa auxi na ko plu Glosa unio in
Richmond; e ex kron a kron an pa grafo Glosa poesi e plu artikla pro PGN.

An pa habe oligo gram-ami in plu hetero landa; e plus-co an pa kambio e-posta kon oligo
mu. Mi memo kron an pa bali u pedi-bola e plu grafo-ru pro plu infanti de plu Glosa-ami in
Tanzania; u-ci pa es u fo hedo surprise pro mu.

Tosho pa eko u fo gluko-lo ne fo tele ex centra London. Un ultima kron mi pa visita an pa
es tem meno-mo. Id pa es un helio hiberna-di ko ciano urani e nivi epi tera. Mi, Tosho e
an fe-fili Sanne pa gresi peri an viki. An domi es proxi gluko kloro-lo ko plu kali salix
(Willow tree) peri limno; u-la matina u limno pa es ge-tegu per glacia e plu aqa-avi pa
gresi e gliso epi e peri id. Poli loka-pe pa es aktivi merka e vendo in agora; veri id pa
es simi u kali Kristo-Nati karta vista.

Na pa dice de an plu visita extra-landa; su-toto de an visita ad Australia bi alo tri anua
retro. An pa unio kon an Glosa-ami, Sr. Robin Gaskell in Sydney; e mu pa gresi kon alelo
peri u-la splendi duce-urba. An pa volu ki la itera fu-anua ko Sanne.

Tem plu pre bi anua Tosho pa es fo aktivi kon an plu arti-expositi in London alo ko dona
Reiki terapi ci e in Hawaii; e mi pa es aktivi kura pro mi matri; seqe-co, mi ne pa vide
an fo freqe. Anti-co, po trauma de u lose de Ron an pa volu auxi itera difusi Glosa. Mi
memo an pro an humoro, an sensitivi, an ami ko panto-pe; e an pa es u fo spiritu-an. Na
bali plu kondole ad an famili e plu ami.

Wendy Ashby

=== Glosa e Inter-reti

Gratia a plu-la Glosa-ami in plu hetero landa; plu Glosa Inter-reti-pagina kontinu kresce.
Mali-fortuna mi ne pa vide mu ex pre oligo meno; u-ci es kausa nu (e mi spe; tem solo
brevi tem in futuri); mi idio bio-mode sto mi habe mega libe-tem pro Glosa ergo alo pro
auto tranqila-tem. In poli mode u-ci sti frustra mi forti; anti-co, zero na pote fru un
hedo e gru bio-mode tem holo na bio. Tali u bio sio es mono toni; e na ne sio developo;
alo gene sko de dura vive plu no-facili lukti de bio. Mi logi auto idio stato; e plu
limita de ambi mi soma e menta resista; kron mi habe ma gluko bio mi fu pote itera, spende
ma tem difusi Glosa e fu gene auto telefono e e-posta. Inter-tem; mi dice mega gratia a
panto auxi-pe; e mi kontinu fru lekto plu grama ex tu.

Sr. Leonard A. Sekibaha in Pangani, Tanzania nu habe e-posta: Tourinfo@habari.co.tz e Fax:
027 2644316. An fo amo audi ex plu Glosa ami. U posta servi in oligo Afrika landa inklude
Tanzania ne es fo boni; e mali-fortuna oligo grama e PGN ne ariva. Na doxo; u-ci fax e
e-posta eko-lo fu es ma boni.

Es nu mero Glosa-Magyr traduce in Inter-reti; vide id per:
http://www.glosa.org/brevi/magyar.htm.

Plus-co, tu pote vide mero “18 Steps” bibli; u-ci nu-pa gene proto ex Marcel Springer in
Hamburg, Deutschlanda. http://www.glosa.org/en/g18s.htm.

Inter-reti gene ma gravi pro plu komerci-pe in Englanda. Seqe-co, id es klu ma gravi; plu
internatio komerci-pe pote komunika ma efekti per mu centra ge-duce Inter-reti eko-lo. Nu
ali-pe, in ali landa pote uti un Inter-reti; u-ci signifi si mu centra publika es ge-grafo
solo in mo lingua ne panto-pe fu pote lekto e logi id. Akorda “Globa Recerka”
(www.glreach.com), tem anua 2005 plu Englanda-dice Inter-reti uti-pe fu es solo 30 %
(tri-ze procenti) de toto globa lekto-pe. Sura u nece pro Glosa – u lingua bi – es klu ma
gravi de pre.

=== Plu Lingua pro Komerci

Id es fo gravi; plu lingua-pe ergo ko plu komerci-pe tem ergo pro plu internatio
merka-akorda. Plu lingua servo freqe uti mega tem e mega valuta; sed minus u komuni
lingua; pe ne pote merka alo vendo. Akorda plu lingua-pe, automati-translati per plu
puta-me programa dona solo u funda, proto-grafo qalita; sed plu-ci ne pote vice un exakti
de homi-translati qi es fo gravi pro plu lega dokumenta.

Plu komerci lingua-pe nece ski ne solo u lingua; sed plus-co, u komerci; exempla: skience,
teknologi, lega, plu vagona, plu vesti, etc. E mu nece logi plu kulturi e bio-mode de plu
hetero landa; u-ci logi fu evita plu ero de translati. Exempla: mo komerci-pe pa grafo de
plu hidroauli-malea (hydraulic ram); sed in translati pa nima id aqa-ovis (water-sheep). E
mo manuface-pe de vesti-lava-ma ne pa memo de versi plu seqe de “pre” e “po” de plu
fotografi in mu Arabi publika-ma. Seqe-co, plu Arabi-pe qi lekto ex dextro a
laevo; pa vide plu ge-lava-vesti ki ad in lava-me – e po-co, mu pa veni ex no-ge-lava!
Plu-la komerci-pe qi monstra u boni logi de loka kulturi freqe gene u maxi vendo sucede.

Oligo komerci-pe dura puta; plu demo de holo munda dice English. U-ci es no-veri; e poli
exporta-pe gene mali trauma kron mu ariva in hetero landa te merka alo vendo per uti solo
English. Exempla: plu komerci-pe in boreo Italia freqe logi English; sed ma austra ad Roma
id freqe es no-posi de detekti un Italia-pe qi flu dice English sati boni pro komerci
dice.

Seqe de ma facili e ma tako viagia-pote e de plu kresce pote de teknologi e Inter-reti na
Globa Merka-lo demanda u Globa Lingua.

=== Plu Sinonima de Glosa

Oligo Glosa-pe ne amo un idea de habe un elekti de lexi pro iso signifi. Plu sinonima gene
uti in plu natio-lingua; e simi-co, pe pote uti mu in Glosa.

Centra Glosa 1000 ne habe poli sinonima; anti-co, tu fu detekti mo alo plu alo
(Alternatives) in ma-mega Glosa 6000.

Hogben pa grafo “Interglossa tena u lexi-lista ge-funda epi plu-la radi qi nu es
internatio ge-ski. Seqe-co, id tena mega ma qantita de plu Greko radi de ali hetero
pre-IAL. ..... Na nu uti poli Latino-Grek alo in plu internatio lexi; id es posi de
kombina lexi-ekonomi ko plu profito de u ma-lati lexi-lista ko plu sinonima pro plu buta
de auto grafo-mode.”

Poli radi es eqa internatio ge-ski. Exempla:

|===
| Latin          | Grek            | Latin      | Grek

| semi, demi     | hemi            | multi      | poli
| eqa            | iso             | uni        | mono
| omni           | pan             | aqa        | hidro
| rapidi         | tako            | femina     | gina
| ambi           | amfi            | mini       | mikro
| kolori         | kroma           | nomina     | nima
| verba          | lexi            | lingua     | glosa
|===

Poli Euro-lingua tena ambi plu Latin e Grek lexi; e poli-pe fo amo uti plu-ci lexi in mu
singu di dice. Su-toto mu es fo ge-amo de plu demo de France e Deutschlanda. Exempla; in
Deutschlanda Lexi-lista ex singu tetra lexi mo lexi veni ex Latin alo Grek. Sa. Henriette
Walter grafo de u-ci in fe bibli de France-lingua ge-nima: “L'Aventure des Mots Français
venus d'ailleurs”.

// XXX FIXME -- U seqe paragrafo es mis-forma. U bibli nima es qo? U cita es
// qo?

Fe grafo: “Le latin et le grec en concurrence
     Kompeti inter Latin e Grek.
Ex pre plu cent-anua, si ali-pe pa volu krea plu neo lexi in France-lingua; bi maxi ge-amo
lingua a qi pe pa versi es bi paleo lingua; qi pe ne nu dice; mu es Klasika-Latin e
Paleo-Grek.

Ex pre plu cent-anua, si ali-pe pa volu krea plu neo lexi in France-lingua; bi maxi ge-amo
lingua a qi pe pa versi es bi paleo lingua; qi pe ne nu dice; mu es Klasika-Latin e
Paleo-Grek.

Te translati mikro-metri pe habe exempla: mini- (Latin) simi in minijupe alo minibus e
micro- (Grec) in micro-onde alo microclimat sed, fo qestio, bi-ci prefixa ne gene
inter-ge-muta. ..... U-ci kompeti dura existe klu si pe uti bi radi in mo lexi.

|===
| Grek                     | Latin

| héliotrope               | tournesol
| hémicycle                | demi-cercle
| monochrome               | unicolore
| panchromatique           | omnicolore
| polymorphe               | multiforme
| tétragone                | quadrangulaire
|===

Glosa es foneti; e posi u neo stude-pe ne fu rekogni u Glosa lexi tem proto vista de id.
Exempla: Kroma (chroma), amfi (amphi), morfa (morpha), hidro (hydro), etc. Anti-co, foneti
grafo auxi dice u lexi; e freqe ma-brevi id. Hogben pa dice tem 1943:

“... Plu duce hetero de ortografo de plu Latin e Greko lexi es; plu hetero landa ne uti
iso ortografo mode de plu Greko radi. Exempla: France, Englanda e Deutschlanda grafo PH; e
Italia e Skandinavia grafo F. Internatio nomenklatura de biologi, e anatomi e kemi nu uti
plu paleo (PH, CH) ortografo; seqe-co, na inter-tem proto per uti mu”.

Foneti-grafo de un Internatio Auxi Lingua es gravi; e ka-co, Glosa pa muta a foneti-grafo
po mega dice inter plu Glosa-pe in plu hetero landa.

=== Vitamina C

Plu testi-tubi experimenta in Universita de Pennsylvania monstra; vitamina C pote muta plu
certa lipo-ma ad plu agenti; e plu-ci habe u pote de noku geneti-ma (DNA). Si u-ci acide
in na soma – e a-nu plu skience-pe ne es sura si id pote akti u-ci – id posi sio sti
kanceri. Po publika de u-ci pusi mero skience recerka oligo nova-papira in Europa nu-pa
grafo mega de id; seqe-co, oligo mu lekto-pe nu este fobo.

Pe nu merka poli vitamina-ma; e oligo-ci tena iso mega de 20 kron ma de u ge-konsili
di-qantita. Pe konsili pro boni sani; na singu di qantita de vitamina C es 60 mg. E si tu
habe u ma mega nece; tu debi gluto ne ma de 500 mg singu di; e plus-co, tu debi bibe mega
qantita de aqa te flu ex excesi vitamina C in urina. Id ne es boni de gluto plu maxi mega
qantita de vitamina pilula singu di de tu bio. Vice-co, tu debi vora sani fago-ma.

Plu fago-ma qi tena maxi mega qantita de vitamina C inklude: plu Citri frukti, ribes,
fragaria, uva, meloni, aktinidia (Kiwi), ananas e plu legumi.

Vitamina C auxi na imuni sistema e sti mei longi u koriza alo influenza. A-nu es zero
evide plu-la persona qi gluto plu Vitamina C pilula gene kanceri; sed es boni evide u
dieta qi inklude poli frukti e vegeta auxi alexi na anti oligo speci kanceri e
kardia-pato.

(Vide Supra-sito artikla in PGN 80)

Ci es mi musika de u poesi “Kosmo Glosa”.
Mi pa volu dona simpli melodi ad u-ci poesi, kausa:

 1. Ali ju-pe pote facili kanta id.
 2. Poli demo de geo ne habe oktava musika skala.
    Ka-co mi sti uti penta-toni skala (u skala de Cina, Nipon, Kelti, Amerik-India, etc.).
    Mi spe; u-ci melodi es ma internatio.
 3. Pe pote faciili muta u simpli melodi.

Mi fe-fili Johannah sio amo habe u Glosa gram-ami. Fe habe 10 anua. Tu pote vide fe in
fotografi; fe kanto ko mi, mi gina Barbara e fe ma-juve sorori Suzannah.

image::pgn085_03_miller_famili.jpg[Miller famili,align="center"]

Place grafo a fe: Johannah Miller

409-7 Ave NW,

Mandan ND.

58554-2522, USA.

E-posta: image:emailgary.png[justiDOTmiller AT junoDOTcom]

A tu veri

Gary Miller.

image::pgn085_04_glosa-marca.png[Grafo de Glosa-Marca,align="center"]

=== Enigma Pagina

image::pgn085_enigma_pagina.png[Enigma Pagina,align="center"]

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

// http://www.glosa.org, 2009-04-25 ... 2009-05-31.

// Numera 86 (2002-02) {{{1
== Numera 86 (2002-02)

////
....
┏━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┓
┃                 Plu Glosa Nota (Glosa logo)                 ┃
┃                                                             ┃
┃                                                             ┃
┃                                                             ┃
┃    Published by Glosa Education Organisation (GEO) Reg.     ┃
┃                     charity no. 298237                      ┃
┃       P. O. Box 18, Richmond, Surrey, TW9 2GE Britain       ┃
┗━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┛

Numera 86                       Februari 2002                               ISSN 0265-6892
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
....
////


=== Energi pro Futura

U developo de energi-ma-celu teknologi nu-du tako avanti in Islanda.

Islanda habe u skema de es landa mo de munda qi ne uti oleo. Per uti hidro e geo-termo
dina, u-ci nesia tende muta ad hidrogena ge-basi ekonomi.

Tem 1784, in austro mero de u nesia, 130 vulkani longi Laki fisu pa bali ex plu fo mega
qantita de lava -- sati lava de tegu 565 qadra kilometri de tera. Seqe-co, ma de tri su
tetra de plu hipo e ovis pa lose bio; e plu vulkani cinera e sulfuri fumi pa sti noku
fito- e humani-bio. Pe tako pa prepara skema te kine plu survive-pe a Danmark; anti-co,
u-ci ne pa acide. Vice-co, plu persona pa gene sko de uti plu fo paleo dina de mu nesia --
plu vulkani e glacia-potami -- a mu maxi pote. Nu-di, u Boreo Atlanti nesia gene mega
profito ex geo-termo e hidro dina.

Nona ex deka domi nu es ge-nexu a geo-termo termo-sistema per plu tele termo-tubi e per
plu proxi hidro-fonta. Plu demo fru plu ge-termo nekto-lo e vitri-do. U vitri-do industri
pa kresce; pe kultiva plu tomato e plu hetero salata-fito plus plu flori. E pe klu kultiva
plura tropika frukti; exempla plu banana. Es plus-co, ge-termo pedi-via e vagona parka-lo.
Nu-di, 67% de un energi ge-volu epi nesia veni ex plu re-neo-abili fonta.

Proxi hemi de u landa demo eko in urba mero de Reykjavik; u-ci es u duce urba de Islanda.
U nima Reykjavik singnifi, "Baia de Fumi". Simi poli duce urba in hetero landa nu es poli
vagona la; tri ex tetra persona nu habe u vagona; e seqe-co, un urba sufere de poluti.

Plu libe-filo-pe de Islanda pa du dice de vice plu oleo importa ko plu-la de loka
energi-ma fonta. U seqe, es de krea un ambienta-ami, hidrogena ge-basi ekonomi qi ne pende
ex plu extra-landa fonta. Geo-termo e hidro-elektro dina domi produce elektro, qi gene-uti
de dekomposi hidro per elektrolisi ad in id plu komponi mero. Un hidrogena ge-produce
per-co, pote gene uti pro vagona energi-ma.

Un Ekologi Urba Vagona Sistema (EUVS) pa gene establi te proto un hidrogena ge-basi
ekonomi. Tem 2003 mu tende proto uti tri hidrogena energi-ma busa in Reykjavik. Ex Mars
2001 u grega ge-duce ex EUVS duce-pe Jon Bjorn Skulason du skema u nece infra struktura --
un elektrolisi-pote e un hidrogena ple-statio. U DaimlerChrysler mero-komercia ge-nima MTU
Munchen e u komercia Norsk Hidro kon-ergo in u-ci projekti.

EUVS akti ne solo plu examina pro plu hidro energi-ma busa, plus-co, id es u recerka e
monstra projekti qi analisi plu ambienta problema e metri plu ekonomi-valu e metri u cepti
de plu demo.

Fini, panto-pe in Islanda este fo pro uti u publika transporta sistema qi ne bali ex
karboni dioxide.

U krati nu du ergo te introduce plu energi-ma-

celu vagona; qi fu kine per alo hidrogena alo metanoli (methanol). Iso-tem, un
infrastruktura nece gene adapta de uti plu neo speci energi-ma.

Plu piski-navi grega es fo gravi pro id landa ekonomi; anti-co, id uti plu mega qantita de
petroleo ge-face-ra; seqe-co, pe nu demanda de vice plu piski-navi ko plu energi-ma celu
ge-kontrolo sistema.

Kon id 276,000 eko-pe e simpli infra struktura, Islanda es u gru "experimenta mikrokosmo"
pro un hidrogena ge-basi ekonomi. Seqe-co, id pote akti u gravi mero te introduce u-ci
teknologi a plu hetero landa peri munda. Si panto-ra progresi akorda id skema, Islanda ne
fu habe nece de gasoline alo diesel energi-ma po 2030 alo 2040. U-la kron Island fu habe
sati energi-ma pro holo nece epi nesia.

Veri, u "Nesia de Piro e Glacia" posi fu pote exporta hidrogena energi-ma. E plus-co,
plu-la industri-landa qi a-nu doxo id es no-facili de muta a re-neo-abili energi-ma fu
gene sko ex un exempla de Islanda.

=== U lingua de Islanda

Island es ge-loka in Boreo Atlanti Oceani; austra de un Arktika Ciklo. Id tegu 100,000
qadra kilometri; e es u numera bi maxi mega nesia in Europa. Kausa de id geografi lisi;
Islanda pa tena u lingua qi es simi u-la de Nederlanda lingua e Boreo Germani. U lingua es
fo gravi a kultura de u landa; seqe-co, plu demo tena id iso natio auto-lauda. Mu fo alexi
mu lingua; e un idio akademi grega pa gene establi tende detekti plu Islanda-lingua lexi
pro plu-la internatio ge-ski lexi; exempla: puta-me, mobili-telefono, etc.; mu ne volu id
ge-grafo lingua inklude plu lexi de Englanda -lingua.

Cirka 260,000 persona dice Islanda-lingua. Id pa eske un oficio matri-lingua kron Islanda
pa gene no-depende ex Danmark tem 1944. U Danmark-lingua es lingua-bi de poli Islanda-pe.
Un Islanda-lingua pa muta fo pusi; seqe-co, plu persona dura pote lekto plu paleo
stori (Saga); e plu-ci stori pa gene grafo ma de 700 anua retro. Plura-pe nima u lingua
"Latino de u Boreo".

Id es u fo komplexi lingua; e plu-la persona ultra boreo Europa detekto id fo no-facili de
gene sko . Un alfabeta tena 34 litera; id inklude plu hetero vokali e konsonanta. Ci es
oligo Islanda lexi:

|===
| Islanda       | Glosa        | English       | Deutsch

| Já            | Ja           | Yes           | Ja
| Nei           | No           | No            | Nein
| Dag           | Di           | Day           | Tag
| Í dag         | Nu-di        | Today         | Heute
| Á morgun      | Fu-di        | Tomorrow      | Morgen
| Takk          | Gratia       | Thank you     | Danke
| Einn          | Mo           | One           | Ein
| Tveir         | Bi           | Two           | Zwei
| Prír          | Tri          | Three         | Drei
| Gjá           | Fisu         | Rift, fissure | Spalte
| Eyja          | Nesia        | Island        | Insel
| Reykja        | Fumi         | Smoke         | Rauch
| Flúgvöllur    | Aeroporta    | Airport       | Flughafen
| Simi          | Telefono     | Telephone     | Fernsprecher
|===

=== Komerci inter UK e Benelux

Plura komerci-pe posi este anxio de proto exporta. Sed per exporta mu pote sti kresce mu
komerci e sti ma mega mu in-valuta. Plu "Proto Merka-lo" pro plu komerci-pe in UK es
plu-la in plu Benelux landa -- Belgie, Nederlanda e Luxembourg. Un UK du vendo ma a plu
Benelux landa de a USA.

==== Belgie

Belgie es u boni merka-lo pro plu neo UK exporta-pe. Id habe fo boni transporta nexu pro
ambi plu persona e pro plu merka-ra. Anti-co, un UK komerci-pe nece habe ski de oligo
lingua. Flanders es u maxi pluto mero u-la landa; e poli komerci-pe logi un
Englanda-lingua. Anti-co, un UK komerci-pe ne debi uti solo auto lingua. Id es ma sofi e
ma profito de grafo plu preci-lista in plu Euro; e de grafo plu hetero firma literatura in
plu loka lingua.

In Belgie es tri oficiali lingua. Cirka 60% u demo dice Nederlanda-lingua, 40% dice
France-lingua, e oligo demo in austro Belgie dice Deutsch. In Flanders, un oficiali lingua
es Nederlanda; sed poli-pe la uti English in mu komerci-dice e in plu komerci-grama. In
Wallonia regio pe dice France-lingua e ne poli komerci-pe la uti alo logi English.
Brussels es un oficiali bi-lingua regio de Belgie; u maxi numera persona qi eko la dice
France-lingua; anti-co, ma mega numera komerci-pe qi logi e uti English nu du kresce.

==== Nederlanda

Pe plu-kron nima Nederland "u Porta ad Europa"; u-ci es kausa de id fo boni transporta
sistema e distribu nexu a plu maxi gravi ekonomi centra de Europa. Maxi numera
Nederland-pe pote logi English; e mu hedo uti id ko plu komerci-pe. Anti-co, id es nece
pro UK komerci-pe de habe loka representa in singu merka-lo. Mu nece prepara mu proto
literatura fo boni e tekno; e grafo id in Nederlanda-lingua.

==== Luxembourg

Luxembourg ne gene iso mega publika de plu hetero Benelux landa; posi kausa id es u fo
pusi landa. Anti-co, plu Luxembourg komerci-pe este fo interese de expande mu merka-lo. Id
es u fo pluto landa; e id ofere poli speci merka-ra qi habe fo boni qalita.

Id es solo bi horo vagona-viagia ex Brussels a Luxembourg; seqe-co, plu exporta komerci-pe
pote facili visita ambi mu Belgie e Luxembourg merka-pe tem un iso di. E un exporta-pe
habe un hetero profito; u maxi numera komerci-pe in Luxembourg dice English,
France-lingua, Deutsch e Letzebuergesch.

=== Plu Grama e Nova

Poli gratia pro plu grama e de plu pikto-karta ex tu libe-tem viagia u-ci anua; id es fo
gluko de ski; tu amo uti Glosa; e dura ergo in poli speci mode de dura avanti na
internatio lingua.

Gratia plus a plu-la ami qi pa konsili mi de plu puta-me problema. Per kripto kausa; oligo
programa pa ki ab ex mi dura disko-me. Mi flexi-disko-me dura habe mekani problema; e
ka-co id ne funktio. Mi nu fu merka neo-ra; e po-co, mi fu pote apri e uti plu-la
dokumenta epi mi plu flexi-disko; e ma-gravi, mi fu pote stora pan ergo epi flexi-disko.
Boni-fortuna; Rainer, mo krati-pe de GEO, nu-pa re-stora “Word 2000” per kompakti-disko;
seqe-co, na pote uti u-ci programa itera pro PGN.

=== Glastonbury

Mi plus pa fru u brevi libe-tem u-ci termo-tem. Proto Septembra mi pa spende septi fo hedo
di in viki de Glastonbury, Somerset in austra-ocide mero UK. Id es u fo kali rura regio; e
boni fortuna, pro mi; un helio pa brilo forti singu di.

U pa histori de Glastonbury es ge-nexu ko Tor; qi domina u viki. U Tor es u famo naturali
kolina; id habe auto idio e sti mira koni forma; qi pa gene face per kombina de plu
geologi, agrikulti e religio aktivi. Id alti es 155 metri supra mari libela.

(Glastonbury)

Pre poli anua, posi tem Centi Anua Nona; pe pa tekto u domi-fa qi pa es u monako-do epi
akro de u Tor. Nu u solo mero u-ci monako-do qi existe nu es u religio-do turi qi pe pa
tekto tem Centi Anua Mo-tetra. Es poli pa-stori de fantasi, misteri e de plu spiritu e
Kelti histori tema de u-ci regio; mu inklude plu-la de Joseph de Arimatea -- ko Sankti
Kalici qi pa tena un hema de Kristo, de Gwynn un an-fili de Nudd, Regi de Faeri, Regi
Artur e Guinevere, de Merlin e de u Nesia de Avalon.

Glastonbury es cirka 29 kilometri ab mari epi orienta margina de Somerset. Pre poli anua
u-ci baso e plati mero tera pa es u fo mega paluda; e pre u-la tem; id pa es un epi-tera
mari ge-limita per plu Mendip Kolina a boreo e u Polden Kresta ad austra. E mo tem id pa
es u nesia ge-nima, U Nesia de Avalon, alo "YnisWitrin" u-ci pa signifi "Nesia de Vitri".
U nesia pa es ge-nexu a tera per fo steno mero tera ad orienta kosta. Un in-via ad u nesia
pa es per mero alti-tera plus para steno-vali; pe nu nima id "Ponter Ball". Un ur-nima "
Pontus Vallum" posi pa gene nima kausa de plu ponti qi pa kruci u tera-tekto ex plu Romani
tekto-pe e plu medi-eva tekto-pe.

Bi di singu Juli poli kilo viagia-pe de hetero speci religio veni e unio kon alelo; mu
preka a Teo in Religio-do de Glastonbury Abbey – mo de plu maxi paleo religio proto-lo in
Britani.

Nu-di tem holo anua poli persona visita Glastonbury; poli mu; simi mi, ki la kausa mu este
u fo dina volu de visita u-la topo; te experie id magiko-trakto. Mi pa gresi ana u Tor; e
pa fru u puri aero, u natura e plu kali vista.

U maxi mega trakto-lo pro mi es Challice Well Gardens(Plu Horti de Kalici Putea). Pe pote
relaxa ci; tem este plu odoro e kali de plu flori, e dendro; tem audi avi-kanta plus u
gentili aqa-flu ex plu fonti; e este sani tem gusta alo balni plu pedi e manu in plu
terapi-aqa. Id es u fo splendi-lo; e id es mo de mi maxi ge-amo loka. Veri, mi Septembra
visita la pa es u maxi hedo setimana de mi holo bio. Gastonbury es u fo spiritu e sti mira
loka; e pro mi; id pa es kaso de visita u gru loka a gru tem de mi bio. Si tu este
interese; tu pote visita tri-ci Inter-reti eko-lo:

info:

- http://www.chalicewell.org.uk
- http://www.glastonburyabbey.com
- http://www.glastonbury.co.uk/tic

=== Glosa e Inter-reti

U numera de plu Glosa-ami komunika per E-posta e Inter-reti dura kresce. Nu es plu hetero
Inter-reti eko-lo; per-co pe pote lekto poli speci Glosa textu e Glosa lexi-lista.

U boni proto-lo es Inter-reti eko-lo: http://www.glosa.org

Mi es fo hedo de vide u-ci avanti; id es fo boni; anti-co, ex u-ci avanti; feno es oligo
speci de Glosa-grafo. Exempla,mi nu du gene plu grama e artikla qi uti oligo lexi qi ne
existe in Glosa! U-ci raro pa acide kron na publika pa es solo per vendo e distribu de plu
bibli. Pa du es oligo muta a Glosa lingua e vokabulari ex publika de plu proto Glosa
verba-bibli; e pe facili pa adapta a plu-ci pusi muta.

Ci es bi freqe ero. Mo lexi qi feno re-veni es “ke”. U-ci pa es in plu paleo Glosa bibli.
Na pa sto uti id po publika PGN 50 tem 1990. Id ne es in “Glosa 6000”, “Central Glosa”,
ali in “18 Steps”; e mi ne ski u kausa id nu-pa re-veni.

Vice-co, na uti u semi-kolon (;). U semi-kolon es fo funktio; id divide un artikla ad in
plu frasi.

Te translati un English frasi: I think that…., Francais: Je crois que… alo Deutsch: Ich
denke dass…. na ne grafo u lexi pro that, que alo dass.

Na grafo: Mi puta;….

We think that Glosa is an easy language. = Na doxo; Glosa es u facili lingua.

In English tako-dice; pe freqe ne dice “that”. Exempla; na freqe dice:

I think he will come. In Glosa = Mi doxo; an fu veni.

Oligo persona nu ero uti plu-mu e plu-tu. Mu pa proto ero uti: U-ci es u-tu bibli

U-mi = mine. Plu-mu = theirs. Plu-tu = yours.

This book is yours =U-ci bibli es u-tu.

It is yours = Id es u-tu.

It is your book = Id es tu bibli.

=== 18 Gradu epi Inter-reti

Gratia a Sr. Marcel Springer in Deutschlanda pe nu pote vide plu mero de “18 Steps to
Fluency in Euro-Glosa” per Inter-reti. E plus-co, an pa translati mero u-ci stude bibli ad
in Deutsch; “18 Schritte zu fließendem Euro-Glosa”.

Gratia a Ruski-ami Sr. Alexander Kirpichev na nu habe proto mero 18 Gradu in Ruski.

Eko-lo de English versio:

http://www.glosa.org/en/g18s.htm

Eko-lo de Deustch versio:

http://www.glosa.org/dt/g18s.htm

Eko-lo Ruski versio es:

http://www.glosa.org/bervi/ru18s.htm

Mu es solo u ge-brevi versio de ur-18 Gradu bibli; anti-co tri-ci Inter-reti bibli fu auxi
plu neo doci-pe e stude-pe de Glosa.

Ci es mero ex Deutsch; ex gradu 8, pagina 39

=== Das Haus – ein paar Phrasen / Wendungen

|===
| Merka / vendo tu domi      | dein Haus kaufen / verkaufen
| Eko in neo domi            | in ein neues Haus umziehen (in...wohnen)
| Prende un hipoteka         | eine Hypothek aufnehmen
| Tem-habe u domi            | ein Haus mieten
| Proprie-pe.                | Eigentümer.
| Tem eko-pe                 | Mieter
| Domi-fe                    | Hausfrau
| Brosa kuko-ka pedi-lo      | den Küchenboden fegen
| Sistema u sedi-ka          | das Wohnzimmer aufräumen
| Puri u tape                | den Teppich saugen
| In ante-ka                 | im Vorderzimmer
| poste-ka                   | Hinterzimmer
| Ki ana / ki kata           | nach oben / unten gehen
| Klavi u porta              | die Tür verschliessen
| No-klavi u porta           | die Tür aufschliessen
| Klude / apri u fenestra    | das Fenster schließen / öffnen
|===

// XXX TODO --

NOTE: In ge-printa PGN, sed minus in u-ci HTML-versio: "Tri Andro in Navi" ex Jerome K.
Jerome ("Three Men in a Boat") "Drei Mann in einem Boot", Glosa-Deutsch paraleli textu,
vide http://www.glosa.org/dt/g18s.htm.

// XXX TODO --

NOTE: In ge-printa PGN, sed minus in u-ci HTML-versio: mero de ruski
"18 Gradu", vide http://www.glosa.org/brevi/ru18s.htm.

=== Teknologi-Glosa

U neo interese de plu Inter-reti Glosa ami pa gene proto per Sr. Kevin Smith in USA. Kausa
tem ergo singu di an nece uti poli teknologi lexi; Kevin fo volu habe u lexi-lista. An pa
proto grafo u lista; e publika id per Inter-reti; plus-co, an nu pa petitio auxi e info de
id.

Profesora Hogben pa lose bio pre plu mega avanti de plu puta-me; e pre u nati de
Inter-reti. Anti-co, an pa pre-vide u veni e u gravi de plu puta-me. An pa este sura; u
Glosa lexi-lista pote es sati gru pro panto neo lexi de puta-me lexi-lista.

Ron Clark pa es fo interese de plu puta-me; e pa emfasi id gravi; supra-toto pro
internatio-eduka, e komunika; e pro ma tako avanti de Glosa. Mali-fortuna, un iso tem de u
fo tako avanti de Inter-reti; Ron pa du lose an boni sani; e an pa proto ergo e puta
ma-lento. Id es solo nu; na logi u metri de u-ci retro-gresi.

Anti-co, Ron pa proto grafo u teknologi lexi-lista; e ci es u-la lista. Simi Kevin; na sio
amo gene plu idea e auxi de grafo e expande u seqe lista.

(mus)

|===
| English                        | Glosa

| Hard drive                     | Dura disko-me
| Floppy drive                   | Flexi disko-me
| Compact disc                   | Kompakti disko
| Floppy disk                    | Flexi disko
| Plastic case                   | Plastika tegu
| Disk guard                     | Disko alexi-ra
| Hub                            | Meso-me
| Locked disk                    | Ge-klude disko
|===

(disko)

|===
| English                  | Glosa
| Corrupt disk             | Ge-noku disko
| Chip                     | Mika
| Hardware                 | mekani
| Software, programme      | Programa
| Run a programme          | Uti u programa
| Modem                    | Modem
| Desk Top Publishing      | Tabla publika
| Keyboard                 | Klavi-taba
| Key in                   | Klavi in
| Upper case               | Plu mega litera
| Lower case               | Plu pusi litera
| Alt key                  | Alt klavi
| Control key              | Kontrola klavi
| Mouse                    | Mus
| Mouse mat                | Mus tape
| Mouse button             | Mus butona
| Left / right             | Laevo / dextro
| Light detector           | Foto detekti-me
| Curser                   | Indika-ra
| Click, press             | Piezo / Klik (onomatopoeia)
| Drag                     | Trakto
| Monitor                  | Monito-me
| Screen                   | Skuta
| Speaker                  | Audi-me
| Scanner                  | Skana-me
| Flatbed scanner          | Plati skana-me
| Drum scanner             | Kilindra skana-me
| Power / speed            | Dinamo / tako
| Data base                | Data basi
| Work station (desk)      | Ergo-mo
| Printer                  | Tipo-me
| Load the paper           | Loka u papira in
| Digital                  | Digi
| Analog                   | Analogi
| Memory                   | Memo-me
| Internet                 | Inter-reti
| Network                  | Reti
| Web site                 | Inter-reti eko-lo
| Home page                | Duce-pagina
| Server                   | Servi-pe
| User/ end user           | Uti-pe
| Make back up             | Face kopi-bi (alo Face sekuri kopi)
| Send E-mail              | Bali E-posta
| Receive a fax            | gene u fax
| Start / stop             | Sti / sto
| Up-grade the system      | Ma-dinami u sistema
| Format a disk            | Formati u disko
| Open / close a window    | Apri / klude u fenestra
| Main window              | Duce fenestra
| Sound card               | Soni-karta
| Record                   | Registra
| Save a file              | Salva u dokumenta
| Tutorial                 | Doci-programa
| Desk top                 | Grafo-mo
| Delete                   | apo
| Find and replace         | Cerka e vice
| Password                 | Kripto-nima
| Tool box                 | Ru-teka
| Text frame               | textu-qadra
|===

=== Plu Mega Litera

Mi fo amo PGN 85; id es fo interese. Na nece publika poli-speci Glosa lekto-ma.

Il es multi persona qi du no-ski u Romani alfabeta; e plu de mu no-ski klu plu mega
litera. Exempla: plu Hindi-pe ne uti plu mega litera. Probabli oligo-pe doxo; na es
stupidi de uti mu. E mu ne fu logi u kausa; na nece uti plu mega litera in Glosa. Ka-co,
oligo mu posi ne fu amo gene ski de Glosa. Veri na ne nece habe mu in English! Qe pe dura
uti plu mega litera in English alo Francais pro plu nima de plu di, plu meno, plu
persona-nima etc.?

Mi ma amo; ne uti mu. Mi sugesti; na apo plu mega litera ex Glosa; so u stude-pe fu nece
gene ski de solo semi numera litera.

Mi nu es aktivi kolekti plu mero de Glosa grafo ex Inter-reti e PGN. Po-co, mi loka mu in
puta-me programa; te numera qo-freqe singu lexi gene uti. Fini, u-ci fu don a na un idea
de plu maxi e mini ge-uti lexi in na lexi-lista.

Poli saluta

Ex Sid Pidd,

Scarborough, England.

Karo Sid,

Poli gratia de tu grama; e gratia plus de tu dura auxi develop e difusi Glosa.

Akorda! U demanda pro ma mega qantita de Glosa lekto-ma dura kresce. Veri es mega ergo
avanti pro ali Glosa traduce-pe. Mi doxo; u ma lekto-ma na habe, u ma tako Glosa fu
avanti. Anti-co, na nece progresi ko kura. Na nece ski; panto lekto-ma es tekno ge-grafo
in boni Glosa. Pe demanda ambi plu ge-traduce textu; e plus-co, plu ur-Glosa textu de poli
speci tema.

Na ne tende a-nu apo plu mega litera ex Glosa. Sura u-ci ne es u problema tem dice; kausa
kron mo persona no-logi ali frasi; un hetero dice-pe es la te ma-klari u signifi. Sed tem
lekto solo; si u lekto-pe vide u mega litera meso frasi id posi fu es un auxi; e ne fu es
u problema. Mi puta u-ci es u proto kron na pa habe u-ci sugesti. Qe ali hetero PGN
lekto-pe este fo pro alo fo anti plu mega litera in Glosa? Si ja, place grafo a mi.

U pa-Glosa auxi-pe, Sr. Reg Frank pa dona sko de plu tekno-tema in India tem poli anua. An
pa ski mega de mu no-facili de gene sko de English. Kon an ski de oligo India lingua,
Europa lingua e de Glosa an ne pa doxo; Glosa pa es fo no-facili pro plu India-pe. Sura mu
habe fo hetero sintaxi de English alo Glosa.

Kron oligo persona proto de stude e uti Glosa mu plu-kron este u volu de introduce
oligo-ra qi es simi mu auto matri-lingua; ci es oligo exempla qi pe pa petitio na uti in
Glosa.

Ex Englanda-lingua; pe sugesti na uti –s viceplu. Flower = flori. Flowers = plu flori

Indonesia: grafo u lexi bi-kron. Exempla: bunga = flori bunga bunga = plu flori

Francais: volu uti la, le e les vice U.

La tabla = U tabla. Les tables = plu tabla.

Deutsch: volu uti plu mega litera pro singu nima-lexi. Posi Sid; tu simi na, ne akorda kon
u-ci sugesti!

Es plu hetero sugesti qi na pa dice de tem plu Glosa unio in Hampstead e Richmond e per
plu pre-PGN; e qi na pa decide ne uti. Anti-co, pa es oligo boni sugesti; e po dice de mu,
na pa proto uti mu. U duce ra pa es fonetika ortografi de Glosa.

Poli-pe este hedo kron mu vide uno-ra in Glosa qi es komuni ko mu matri-lingua. Exempla;
plu India-pe este interese e hedo de u relatio inter plu Latino e Greko lexi ko plu lexi
ex Sanskrit lingua. Exempla: YOGA

(signifi juga ko Teo) – Latino, Juga. Plus, Greko, Zigo = English join. English Yoke =
juga kon alelo.

Anti-co, id es no-sofi e no-posi de adapta Glosa te gru singu dice-pe de u munda. Hogben e
Clark pa tende face Glosa iso facili e iso universa de posi. Mu plus-co, pa emfasi; Glosa
nece avanti ko nu-di science e teknologi.

U Romani alfabeta nu es fo boni ge-ski ultra Europa. Pe nece uti id te grafo un eko-lo epi
grama-ve; kron bali u grama ad ali-pe in Europa, Australasia alo Amerika. Cirka penta
centi Afrika lingua nu habe plu lexi-bibli ge-grafo in Romani ortografo. Cina habe Pinyin
– Romani ortografi.

Ex veni de neo komunika teknologi e Inter-reti; plu Arabi e Cirili ortografo-uti landa pa
du stude plu hetero Europa-lingua; seqe-co, mu boni ski u Romani alfabeta. Nu pe pote uti
plu para puta-me klavi-taba; qi habe u pote de sto Romani ortografo e sti a non-Romani
ortografi. Veri, es poli speci auxi-me pro ali internatio stude-pe qi cerka id.

=== Vagona Komunika

Plu maxi boni sensi-me ne pote skope peri plu gono. E mu ne pote detekti u mero de glacia
epi vagona-via 500 metri avanti ab. Mu ne pote registra u proto de vagona kongesti cirka
mo kilometri avanti. Klu plu maxi neo via-carta de plu naviga-sistema habe un eva de
minimu sixa setimana. Seqe-co, mu ne pote dona info de plu via-repara alo plu hetero
disrupti qi pa proto pa-di alo pa-setimana.

Solo direkti komunika ex vagona a vagona pote auxi solve u-ci problema. Plu skience-pe in
Komunika e Teknologi Departamenta de u DaimlerChrysler

Recerka Centra in Deutschlanda nu ergo te detekti u maxi boni solve. Mu volu id fu sti ago
u vagona ma sekuri e ma gluko. E mu volu sti ma mega u “kampu de vista” de u vagona; dona
id u pote de vide klu peri plu kurva longi plu serpenti-via.

Mo projekti ergo de dona fo exakti info de u loka de u vagona. Info de ali problema si id
es de vagona kongesti alo no-funktio vagona in kurva de via alo u mali-acide -- es uti-ple
a plu hetero ago-pe solo si mu ski un exakti loka de u-la problema vagona.

Nu pe uti plu satelita per GPS (Globa Positi Sistema). Anti-co, pe ne panto-kron gene sati
exakti loka indika. Posi si singu vagona uti u GPS kodi-me u-la sio auxi; sed a nu u-ci
habe u deviati de mo metri. Na nece atende; a kron fu es ma-dinamo GPS satelita; alo posi
u ge-skema GALILEO satelita reti fu proto difusi plu direkti signali. Plu-ci fu dona u
pote de ski un exakti loka de oligo centrimetri; e plus-co, dona u-la info fo tako; e
seqe-co, auxi plu ago-pe reakti ma tosto.

=== Enigma Pagina

image::pgn086_enigma_pagina.png[Enigma Pagina,align="center"]

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

// http://www.glosa.org, 2005-06-26 ... 2008-02-26.

// Numera 87 (2002-12..2003-02) {{{1
== Numera 87 (2002-12..2003-02)

////
....
┏━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┓
┃                 Plu Glosa Nota (Glosa logo)                 ┃
┃                                                             ┃
┃                                                             ┃
┃                                                             ┃
┃    Published by Glosa Education Organisation (GEO) Reg.     ┃
┃                     charity no. 298237                      ┃
┃       P. O. Box 18, Richmond, Surrey, TW9 2GE Britain       ┃
┗━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┛

Numera 87                 Decembra 2002 - Februari 2003                     ISSN 0265-6892
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
....
////


=== Plu Lingua In Englanda

Tem pre oligo meno plu nova-papira-pe e komerci-pe pa dice de u ski de plu lingua in
Englanda. Mega de u-ci dice; pa gene foku de doci de plu lingua in plu lingua sko-do.

Tem meno bi, 2002, u grega de duce eduka krati-pe ex Deutschland, France, Italia e Espania
pa kon-petitio; u doci de plu lingua in Englanda debi tako gene maxi ma-boni. Mo Deutsch
krati-pe Hans-Friedrich Von Ploetz, pa dice; “tu vendo in Europa e plu globa merkata – sed
tu no-freqe habe u pote de dice plu lingua de plu-ci merkata.”

U krati nu du skema u ma longi-tem kampania te doci plu lingua in plu sko-do in Englanda.
Plu eduka solve inklude u posi de internatio merita e plu idio sko-do initiativi. Mo
eduka-krati-pe Sr. Stephen Timms pa dice; 141 lingua sko-do fu gene apri pre Septembra
2002; e te solve u minus de plu lingua doci-pe in Englanda, na fu gene plu doci-pe ex
extra-landa.

Topo u dice de u-ci tema in House of Lords, Lord Williams Elvel pa dice: “English ne es
sati. Posi na doxo; English nu es u globa lingua; na nece ski; plu hetero lingua plus-co,
habe globa gravi. Exempla: na nu ski; es maxi ma mega qantita de persona qi uti Inter-reti
in non-English lingua de English – plu maxi ge-uti lingua es plu-la de Cina. Plus-co, id
es klari de plu kulturi problema qi gene sti; si plu English-dice persona doxo; mu solo
nece ma alti-voci uti English ad ali-pe de ali landa.”

Sti ma boni u doci de plu lingua in plu sko-do es u longi-tem solve ad u-ci problema.
Plu-la komerci-pe qi vendo e merka ex extra-landa volu un imedia solve. “Doci de plu
komunika tema nece proto in sko-do; sed plu komerci-pe nece plus-co, gene stimula de uti
valuta in plu lingua servi; e plu solve tende sti ma boni mu okasio de internatio sucede.

Plu-la ergo-pe qi ne pa gene ski de plu lingua tem mu juve-tem in sko-do; nu pote uti plu
servi de plu translati-pe, interpreti-pe e plu multi-lingua Inter-reti eko-lo(website)
designa-pe. Seqe-co, id nu es posi pro ali komerci-pe in UK de uti plu lingua de mu
extra-landa merka-pe alo vendo-pe.

Plu-la komerci-pe qi uti plu multi-lingua Inter-reti eko-lo; fu habe poli ma okasio de
gene vide ex plu neo merka-pe de extra-landa. U boni qalita Inter-reti eko-lo ko plu
inter-aktivi okasio pote salve mega tem e valuta; sed plu komerci-pe nece gene translati
de extra-landa reakti plus-co.

////

// XXX TODO -- Ask about this comment in the original HTML:

<!-- Not in printed version: ???

        <H6 LANG="en-GB" CLASS="western" ALIGN=CENTER STYLE="margin-left: 0cm; text-indent:
        U lingua de St. Lucia</H6>
        <P CLASS="western" ALIGN=JUSTIFY STYLE="text-indent: 1.27cm">Si
        tu merka u bibe-ma in bibe-bo alo negotia in  agora in Castries, u
        duce-urba de St.Lucia; u lingua tu maxi audi es Kweyol. Id ne es u
        forma de ge-frakti Francais; id es u vive lingua.</P>
        <P CLASS="western" ALIGN=JUSTIFY STYLE="text-indent: 1.27cm">   St.
        Lucia pa gene krati mo-tetra kron inter
        </P>

-->

////

=== Kwéyol in St. Lucia

(mapa)

St. Lucia es u landa in orienta Karibean Mari. Id tegu 620 qadra kilometri; e habe 158,018
eko-pe. U duce-urba de u landa es Kastries; e id valuta es un Orienta Karibean Dolar.

St. Lucia pa gene krati 14 kron inter plu France-pe e Englanda-pe pre id pa gene libe tem
1979. U-ci explika u domina de plu Francais-lexi in lexi-lista de Kweyol. Plu hetero lexi
veni ex English, Amerindian e ex plu Afrika-lingua; anti-co id sintaxi e semanti es ma
simi plu-la de u Niger-Kongo grega de plu lingua de Ocide Afrika.

Mo-penta miliona persona dice Kreole in holo munda; sed es poli speci de Kreole. St. Lucia
es fo proxi Dominika e Martiniqe; ka-co, plu civi de bi-ci landa logi Kweyol. Id es fo
hetero de u Patois de Suriname alo Jamaika; plu lingua de bi-ci landa tena poli lexi ex
plu lingua de Nederlanda e Englanda kausa de koloniza influ.

Kweyol ne habe oficio rekogni in St. Lucia; anti-co, id representa u kardia e anima de plu
loka-pe. Tem poli anua de koloniza pe ne pa lice uti Kweyol; nu id es u fo ge-amo e fo-ge
uti lingua. Nu St. Lucia es u bi-lingua natio.

Kweyol ne gene doci in plu sko-do; exklude tem Jounen Kweyol (Kweyol Di) tem meno deka. E
meno deka es plus-co, Kweyol heredi meno; u kultura de Kweyol gene celebra tem u-ci meno
trans holo landa.

A-nu es zero kweyol nova-papira – u pre-papira qi pa gene nima Balata (semani u maxi
sklero dendro in silva) pa sto gene publika. Anti-co, es plura brevi difusi per loka radio
e plu-la persona qi presenti mu programa in Kweyol es fo populari. U krati registra u deka
minuta programa de plu nova in Kweyol; id es ge-nima Weflechi, e plu loka radio-pe difusi
id.

Plu boni ge-ski famo-pe freqe dice in Kweyol e English; plu-ci inklude u Duce Ministra e u
Governa-Generali. Kausa English es lingua mo de St. Lucia; e Amerika Kabla TV domina u
media, poli neo lexi nu du veni ad in lexi-lista de Kweyol.

U proto English-Kweyol/ Kweyol-English lexi-bibli ex Jones Mondesir pa gene publika tem
1992. Id buta es de “registra info de u struktura de u-la lingua e de auxi plu dice-pe
tena mu logi de id minus un influ de plu lexi de English.

==== Oligo Kweyol lexi

|===
| Kwéyòl            | Glosa

| Bon Jou           | Boni di
| Byen vini         | Bene veni
| Alé               | Ki
| Mèsi              | Gratia
| Mwen              | Mi
| Ou                | Tu
| Nou               | Na
| Yè                | Pa-di
| Jòdi-a            | Nu-di
| Denmen            | Fu-di
| Sent Lisi Bèl.    | Sankti Lucia es kali.
|===

Simi Glosa, plu klavi-lexi (verb) de Kweyol habe zero flexi. Te forma u tem; pe dice u
brevi lexi pre u klavi-lexi.

Exempla: “té” = pa; “ka” = nu; e “kay” = fu.

- Mw_ té-alé = Mi pa ki.
- Mw_ ka-alé = Mi nu ki.
- Mw_ kay-alé = Mi fu ki.

// XXX FIXED -- "Mw_ ka-alé = Mi nu ki[.]"

=== Plu qestio e reakti

Plu lekto-pe de “Plu Glosa Nota” freqe bali plu qestio de Glosa; ci es oligo questio; mi
nu-pa gene.

Q{dot} Fe-bovi = a female ox, cow.

Fe bovi = her cow. Qe es posi konfusi ci?

R{dot} Id panto-kron auxi de ski u kontextu. Si tu inklude un exempla frase; mi ma facili pote
dona u-la translati qi evita konfusi. Freqe u-ci es per adi un hetero lexi ad u-la frase.

U fe-bovi pa sedi epi gra = The cow sat on the grass.

U-ci Glosa frase proto per ‘U’ qi monstra u nomina-lexi seqe id; seqe-co, na ne sio
translati a/the her cow.

Fe bovi pa sedi epi gra. = Her cow sat on the grass.

Si tu doxo; es posi konfusi ci, tu pote grafo u ma-longi e ma exakti frase. U bovi de fe
pa sedi epi gra. Hogben pa uti u-ci forma in Interglossa; anti-co, in tako-dice e
tako-grafo pe freqe uti fe bovi.

Bovi-fe = cow girl. Bovi-an = cow boy

Q{dot} Qe u lexi ‘plu’ es nece pre numera-lexi ko nomina-lexi? Qe na dice: Mi vide plu poli
zoa in parka.= I see many animals in the park. Alo Mi vide poli zoa in parka?

R{dot} “Plu” indika es ma de mo. U numera-lexi indika un exakti alo proxi qantita; e ko-co, u
lexi ‘plu’ es no nece. Seqe-co, de bi-ci exempla u frase bi es korekti. Na ne sio uti
“plu” in u-ci frase si na uti plu seqe exempla: poli zoa, panto zoa, oligo zoa, plura zoa,
zero zoa, qanto zoa? mo zoa, bi zoa, tri zoa, etc.

Q{dot} Qe pe nu-pa muta struktura de u Glosa frase?

Mi vide oligo Inter-reti Glosa-pe nu du uti plu neo struktura qi ne es ur-Glosa a mi. Mo
exempla mi nu pa vide es:

An ki domi. An ki ad an domi. E An ki a domi. Te translati Englanda-lingua: He goes home.

R{dot} U frase: An ki domi. ne dona sati info.

Exempla mo persona posi translati id; His moving house, alo klu His caravan. Anti-co,
rota-do posi es ma boni pro Glosa 1000; e u lexi karavana es in Mega Glosa.

In generali tako-dice pe uti: An ki a domi.

Sed si id es fo gravi de exakti dice; pe debi uti; An ki ad an domi. Alo An ki a domi de
an.

A domi = at home, indoors alo towards home; id auxi de habe u kontextu; e te evita
konfusi; id es panto-kron posi de adi mo alo plu lexi. Exempla: An es in an auto domi. An
es in u domi de an. An ki ad an auto domi.

Q{dot} U pusi numera de Glosa-pe feno aktivi re-face Glosa; vice uti id. Qe id sio es ma
profito; si vice-co, mu auxi per uti e difusi id?

R{dot} Ja mi akorda ko tu. Anti-co, poli speci persona gene interese de Glosa pro poli speci
kausa. Posi tu pa detekti u grega de plu-la persona qi fo amo dice de plu internatio
lingua; e qi plus-co, amo face plu neo lingua. Posi mu akti u-ci per trakto mero mu
lexi-lista e struktura ex Glosa. Probabli plu-ci persona ne es fo zelo pro Glosa. Ne
panto-pe qi habe interese de Glosa aktuali volu uti id.

Mi doxo; Glosa es a-nu u sati boni lingua pro internatio komunika; seqe-co, mi, ne
interese se de re-face id. Sura, simi na indika in Glosa insignia; Glosa es apri a plu neo
idea; e per ma uti e ma difusi de na lingua id fu gradu kontinu de developo natura; e
seqe-co, gene id auto mode. U-ci acide ko ali vive lingua.

Poli persona de plu hetero natio lingua nu logi e uti Glosa; u-ci monstra u lingua nu du
funktio fo boni. Simi tu, mi ma amo spende mi tem uti e difusi id; e du kontinu u splendid
ergo de Lancelot Hogben e Ron Clark.

Q{dot} Qe u Glosa lexi ‘bate’ signifi un English lexi strike, hit e plus-co, to go on strike?

R{dot} Bate = hit, beat, strike.

Bate u bola. Hit the ball.

Bate un andro. Hit the man.

Bate plu ova. Beat the eggs.

Un horo-me pa soni deka. The clock struck ten.

Sto ergo. To go on strike, stop working.

Plu ergo-pe pa sto ergo kausa de u disputa.

The workers went on strike because of a dispute.

Q{dot} Mega gratia de “Glosa 6000” e PGN; qi mi nu-pa merka. Mi pa gene sti mira; de logi
Glosa ta facili ex solo uti u-ci lexi-lista e plu mekani de Glosa.

Mi vide; tu uti u lexi Decembra vice meno mo-bi. Qe tu habe un alo-lista pro plu meno?

Qe mi pote uti ali sinonima in Glosa? Exempla; mi vide tu uti vora e fago in iso textu.

Mi fo amo hortikultura; e mi nu gene hedo kausa per Glosa, mi nu logi oligo botani-nima.
Si mi uti plu-ci nima in Glosa qe mi grafo mu fonetika?

Gareth Clee,

Cardiff, Cymru.

R{dot} In Centra Glosa 1000 na uti meno-mo, meno-bi, etc. e plus-co, di-mo, di-bi. In Mega
Glosa lista na habe plu alo nima pro plu meno e plu di, mu es ci.

.Plu Meno
|===
| Meno-mo       | Januari
| Meno-bi       | Februari
| Meno-tri      | Mars
| Meno-tetra    | Aprili
| Meno-penta    | Mai
| Meno-sixa     | Juni
| Meno-septi    | Juli
| Meno-okto     | Augusta
| Meno-nona     | Septembra
| Meno-deka     | Oktobra
| Meno-mo-mo    | Novembra
| Meno mo-bi    | Decembra
|===

.Plu Di
|===
| Di-mo       | Dominika-di.
| Di-bi       | Luna-di
| Di-tri      | Mars-di
| Di-tetra    | merkuri-di
| Di-penta    | Jovis-di
| Di-sixa     | Venus-di
| Di-septi    | Saturna-di
|===

Simi poli natio-lingua Glosa habe plu sinonima. Vide un artikla de plu sinonima de Glosa
in PGN numera 85, pagina 6. Es fo oligo sinonima in Centra Glosa 1000; e si tu ne volu
limita se a Centra Glosa tu pote uti vora alo fago. Vora es Centra Glosa, id veni ex
Latino radi voro ( to eat) exempla; in Englanda lexi Voracious, e in plu internatio lexi
exempla: Karni-vora (meat-eating), Herbivora (plant-eating), Omni-vora (eating all things
– animal and vegetable), Insekti-vora (insect-eating), Vermi-vora (worm-eating), etc..

Ultra Glosa 1000 tu pote uti fago. Fago veni ex Greko radi phago (to eat) exempla in plu
lexi Mikro-fago (eating-little), poli-fago (eating a lot), fago-kito, (eating-cell – ie. a
blood cell that ‘eats up’ bacteria), esofago (tube through which food passes from the
mouth to the stomach), sarko-fago, (flesh-eating – the coffin was made of a certain type
of limestone thought by the Greeks to comsume flesh, hence a sarcophagus a stone coffin.),
antropo-fago (human-eating – cannibal).

Simi tu Gareth, mi es zelo hortikulti-pe. Tu grama sti memo mi de mi proto introduce a
Glosa; mi plus-co, pa fru logi plu semani de plu fito-nima. E Hogben e Clark pa habe un
amusa mode de explika plu interese brevi stori de plu-ci fito-nima. Ja, in Glosa na grafo
mu fonetika. Vide un artikla Lingua de plu Fito in u-ci PGN.

// XXX TODO -- nexu u artikla de fito

Q{dot} Karo plu ami,

Mi doxo; u munda pote existe minus plu internatio auxi lingua; id nu habe u fo mega ge-uti
lingua – u lingua de Cina. Ka-co; mi doxo; na ne volu ali internatio auxi lingua. Mi ski;
u lingua de Cina es u maxi gravi lingua in na munda. U-ci lingua ne pa gene mega difusi
kausa pe pa kredi; Cina es u kontinenta inter plu oceani; e ka-co mu pa gene vikto de solo
plu nu-di loka de austra Cina. Nu-di id es fo facili de grafo Cina-lingua per puta-me. U
gramatika de Cina-linga es facili; posi ma facili de u lingua de France.

Un hetero kausa u munda ne volu ali internatio auxi lingua es; nu-di cirka 917 internatio
auxi lingua existe; e plus-co, na habe u problema kausa id posi es solo un amusa-ra de
solo plu pluto-pe.

Sr. Kari Mallat,

Lempaala, Suomi.

R{dot} In PGN, ex kron a kron na pa grafo oligo artikla de plu facili-ra de gene sko de
Cina-lingua. E de plu-la simi-ra de id struktura e de u struktura de Glosa. Exempla: ambi
bi-ci lingua habe pusi centra lexi-lista e zero flexio. E mu evita plu longi e komplexi
frase. Anti-co, na zero-kron doxo; Cina-lingua es sati gru de es un Internatio Auxi
Lingua. Posi oligo Glosa-ami in Cina fu reakti ad u-ci idea. Qo tu doxo? Qe u Cina-lingua
es ma facili e ma gru de Glosa?

Tu doxo; un IAL es no-nece kausa tu dice 917 IAL nu existe! Solo oligo mu reali gene uti,
qe? Kausa plu pre tenta de face u gru IAL pa fali; id ne es logika de doxo; Glosa,
plus-co, fu fali.

Poli-pe pa dice; plu makina qi pa habe ma bari de aero zero-kron sio pote peti.

1903 plu Wright fratri akti u proto peti. Plu nova-papira-pe pa monstra zero interese de
id. U peti pa gene vide per solo tetra andro e mo an-fili.

1906 u redakti-pe de u Times nova-papira pa grafo; “panto fu-tenta de face u peti-me es;
ne solo perilo ad bio de homi, sed mu sura fu fali. U-ci es akorda u dice de plu
experti-pe.” Sed:

1926-34 Sr. Whittle pa lukta de gene auxi pro developo de an inventi – u Jet makina. E tem
1969 Neil Armstrong pa landa epi luna.

Poli persona plus-co, pa ridi tem dice; plu fo bari vasa ne sio pote plankto epi mari.

Veri plu proto tenta de aeroplana e navi pa fali; e ka-co, poli pe pa ridi. Anti-co, plu
inventi-pe pa gene profito ex mu plu fali; e fini-co, mu pa sucede. Simi-co, mi doxo;
Glosa pa gene profito ex plu pre tenta de un internatio auxi lingua; e seqe-co, id fu dura
gene vikto. Mi sugesti; tu stude Glosa; e po-co, decide auto si Glosa es u facili e boni
mode de internatio komunika.

Glosa es un internatio auxi lingua; e plus-co, id ofere poli eduka profito; seqe-co, iso
tem tu kura stude id; tu fu gene sko de plu hetero-ra; so, u-la stude-tem ne sio es gene
disipa. Tu auto pote elekti si tu volu juga ko plu-la persona qi dice de plu lingua; alo
jugo ko plu-la persona uti Glosa e auxi te difusi id ma lati.

Q{dot} Mi doxo; na nece habe u ma mega qantita de literatura ge-grafo in Glosa. Mi auto; dura
fo amo de translati plu stori ad in Glosa pro plu juve-pe. Mi sio amo audi ex ali
Glosa-ami qi volu akti u-ci. Po-co, mi pote kolekti plu-ci stori ad alelo; te ofere mu per
Inter-reti.

Robin Gaskell,

rgaskell@zeta.org.au

Cabramatta, NSW. Australia.

R{dot} Karo Robin mega gratia de tu dura auxi difusi Glosa. Ja, akorda! Plu juve-pe stori es
fo ge-amo per oligo Glosa-pe; inklude plu juve-pe e plu ma-paleo-pe. Sura, u nece pro ma
mega qantita literature du kreske; e plu Glosa-ami petitio id de poli tema inklude plu
brevi stori.

Id es ka-co, na pa inklude plu brevi stori in PGN ex kron a kron. Sr. Gary Miller e an
Glosa famili in USA freqe translati plu-ra ad in Glosa. An nu-pa bali brevi stori; vide id
in epi pagina 7 de u-ci PGN.

=== Lingua de plu Fito

In internatio nomenklatura singu fito e zoa habe bi nima. Nima-mo es u famili nima; e
nima-bi es u speci nima. Nima-mo es freqe u Greko lexi. Nima-bi, qi freqe es u deskribe
nima; freqe veni ex Latino.

Exempla: Alyssum Cruciferae alpestre. Alyssum es Greko. Cruciferae es Latino (semani Eng.
cross-bearing). Plu flori habe tetra petali in forma de u kruci. U-ci fito es membra de
Keiranta famili. (Wallflower family). E ‘alpestre’ dona ma info; u-ci speci fito veni ex
plu ma baso Alpi monti de Centra Europa.

Panto-ci internatio fito-nima ne habe solo plu longi nima minus ali semani; mero mu,
exempla Alyssum gene mu nima kausa de mu terapi profito. Mero mu exempla, Myosotis gene
nima kausa de u morfa de mu folio, flori, frukti alo sperma.

Plu hetero fito-nima, exempla Gardinia, veni ex nima ex id ur-detekti-pe Dr. Alexander
Garden.

Ci es plu hetro exempla de oligo fito nima:

Proto fo-melano lexi es fito-nima in Glosa.

Eng. signifi brevi pro Englanda-landa lexi.

Akantopanax Veni ex bi Greko lexi (akanta Eng. Thorn e Panacea, heal-all) U nima refere a
plu terapi profito de Panax ginseng.

Ageratum Greko (a- Eng. not e -gera age). Plu flori dura pro longi tem.

Alisum Greko (a- Eng. not, e -lyssa mad). Pe pa dice; u-ci fito pa es fo funktio terapi
anti Rabies.

In Centra Glosa 1000 na uti rabi (mad, rabid, crazy). Ka-co, Lisi (Eng. to separate,
lysis) ne fu gene konfusi ko liso (mad); qi pe detekti in ma mega Glosa 6000 lexi-lista.

Antirinum Greko (anti- Eng. like e -rhis snout.) Greko anti pa habe bi semani ‘against’ e
‘like’. In Glosa na uti solo u proto e maxi komuni semani.

Aqilegia Latino (aquila Eng. eagle). U morfa de plu petali feno simi u rostra de un aqila.

Argiroderma Greko (argyros- Eng. silver e -derma, skin). Plu folia de u-ci fito habe
leuko-argenti kroma.

Aster Greko (astro- Eng. star-shapped). Plu flori habe astro-morfo.

Astilbe Greko (a- Eng. without, not e -stilbo light, brilliance). Plu flori es fo pusi; e
mu ne dona mega monstra.

Azalea Greko (azalea Eng. dry). Strano kausa poli speci Azalea ne amo fo siko tera; u-ci
es kausa de mu no-baso radi-sistema.

Begonia U-ci fito gene id nima ex Michael Begon (1638-1710). An pa es Governo-pe de France
Kanada.

(Plu flori Fritilaria e Miosotis)

Belis Latino (bellus Eng. pretty). Id veri habe u fo beli flori.

Budleia Ex Englanda-an Rev. Adam Buddle (1660-1715).

Cianotis Greko (kyanos Eng. blue e -otis an ear). Refere a plu pusi ciano petali.

Daktiloriza Greko (dactylos- Eng. a finger e -rhiza a root. Plu-ci Orkidi habe plu
digo-morfo radi.

Dalia U-ci fito gene id nima ex Dr. Anders Dahl (1751-1789); an pa es botani-pe ex
Sverige.

Delfinium Greko (delphis Eng. a dolphin). Plu flori habe feno de penta delfini.

Digitalis Latino (digitus Eng. a finger). U-ci refere ad plu morfo de plu flori.

Drosera Greko (droseros Eng. dew). Kron pe skope plu folio id semblo; mu es ge-tegu per
lamina de drosa.

Epidendrum Greko (epi- Eng. on, upon e -dendron a tree). U-ci epifito kreske epi plu rami
de u dendro.

Eritrina Greko (erythros Eng. red) U-ci arbusta habe plu rubi flori.

Eukaliptus Greko (eu- Eng. well, good e -kalypto to cover). Refere a kalici qi forma u
tegu supro plu flori.

Filipendula Latino ( filum- Eng. a thread e -pendulus hanging downwards). Refere a plu fi
qi nexu plu radi.

Fritilaria Latino (fritillus Eng. a dice box). Refere a plu “fritila” marku epi plu flori.

Galantus Greko (gala- milk e -anthos a flower). Plu flori habe leuko kroma, simi lakti.

Geogenantus Greko ( geo- Eng. earth -genea- birthplace e -anthos a flower). Plu flori de
u-ci fito gene nati fo proxi libela de u tera.

Gladiolus Latino (gladius Eng. a sword). Plu longi folio habe morfo de plu gladio.

Heliantus Greko (helios- Eng. the sun e -anthos a flower). Plu flori tropi a heli.

Herniaria Greko (hernia Eng. a rupture). Ge-nima kausa pe pa doxo; u-ci fito pa habe plu
terapi profito.

Hidrangea Greko (hydor- Eng. water e -aggos a jar. Refere a plu frukti; mu habe forma de
plu tasa.

Hiperikum Greko (hyper- Eng. above e -eikon a picture). Pe pa pende u-ci fito supra plu
pikto; te alexi se anti plu kako spiritu.

Iris Latino (iris Eng. rainbow, Greko -idos). Iris pa es u fe-teo e un iris; qi pa nexu
Geo ko plu hetero munda.

Kalaminta Greko (kallos- Eng. beautiful e -minthe Mint).

Kalendula Latino (calendae Eng. first day of the Roman month). Id refere ad longi
flori-tem. Id pa flori singu meno de anua in plu ur-religio-horti; seqe-co, u pe pa
kolekti plu flori te loka in religo-do holo anua.

Kaluna Latino ( kalluno Eng. to cleanse). Pe pa face plu brosa ex u-ci fito.

Kampanula Latino (campana Eng. a bell). Plu flori habe morfo de plu pusi kampani.

(Plu flori Kampanula e Keirantus)

Keirantus Greko (cheir- Eng. hand e -anthus Eng. a flower). Pe pa uti plu-ci flori in plu
manu flori-fa.

Krisoantemum Greko (chrysos- Eng. gold e -anthos Eng. flower). U Mediteranea Chrysanthemum
coronarium pa habe u kriso-xanto kroma; e pe pa uti id in plu flori kefa-z; te alexi mu ex
plu mali-spiritu.

Koleus Greko (koleos Eng. a sheath). Refere a plu stamina-fi qi gene unio ad in tubi peri
u stilo.

Konvolvulus Latino (convolva Eng. to twine around). U-ci fito volve se peri plu hetero
fito e mura.

Kordiline Greko (kordyle Eng. a club, mace). Oligo speci habe plu mega kordila-morfo rizo.

Krasula Latino (crassus Eng. thick, fat). U-ci fito habe plu paki folio.

Lavendula Latino (lavo Eng. to wash). Pe pa loka uti u-ci fragra flori in aqa tem lava plu
vesti; e uti id in plu sapona e plu hetero kosmeti-ma.

Leptospernum Greko (leptos- Eng. slender e -sperma a seed). U-ci fito habe plu steno
spora.

Leptospermum skoparium Latino (scopa Eng. twig, broom), signifi simi u brosa. U-ci es New
Zealanda Tea Tree, alo Manuka. Tea tree oleo e manuka meli habe terapi profito.

Miositis Greko (myos- Eng. a mouse e -otos an ear). Plu pusi folio ko poli brevi kapila es
simi plu oti de mio. Mio plus-co, signifi muskula. Si tu tensi e no-tensi tu braki plu
kine muskula es simi plu pusi mio kine infra derma.

Nigela Latino (niger Eng. black). Plu sperma de u-ci fito es melano.

Nolana Latino (nola Eng. a small bell). Refere a forma de u korola.

Osmantus Greko (osme- Eng. fragrance e -anthos a flower). Plu flori de u-ci fito habe
forti fragra.

Oxalis Greko (oxys Eng. acid, sour). Plu folio de u-ci fito gusta fo akidi.

Pasiflora Latino (passio- Eng. passion e -flos -flor a flower). Plu mero de u-ci flori pa
gene kompara de krucifixa de Kristo. Tri stilo representa tri aku epi kruci. Penta anto
representa penta vulne de Kristo; e u korona representa u korona de plu akanta.

Pelargonium Greko (pelargos Eng. a stork). Plu lepto frukti es fo simi u rostra de u
cikonia.

Potentila Latino ( potens Eng. powerful). Refere a plu terapi profito.

Pulmonaria Latino (pulmo Eng. the lung). Pe pa uti plu folio te repara pulmona-pato.

Pirakanta Greko (pyr- Eng. fire e -akantha a thorn). U-ci fito habe plu akanta e poli koku
iso rubi de piro.

Ranunkulus Latino (rana Eng. a frog). Simi u rana u-ci fito amo vive in plu aqa-lo.

Rododendron Greko ( rhodo- Eng. red e -dendron a tree). U rosa-dendro, u dendro ko plu
flori simi u rosa.

Salvia Latino (salvas Eng. safe, well). Refere ad plu terapi profito.

Siringa Greko (syrinx Eng. a pipe, tube). Plu kauli de u-ci fito es longi e koelo.

Tropaeolum Greko (tropaion Eng. a trophy). Pe pa uti u-ci fito epi trunka de u dendro in
agri de milita. Plu ciklo folio pa representa plu pelta de plu anti-pe; e plu rubi flori
pa representa mu ge-hema alexi-kefa-ve.

Utrikularia Latino ( utriculus Eng. a little bottle). Refere a plu pusi kisti qi plu kapti
plu aqa bio-ra.

Veronika Ge-nima ex Saint Veronika.

Vinka Latino (vincio Eng. to bind). U-ci fito kresce e volve se per plu fragma, mura,
dendro e plu hetero fito.

=== Kura pro plu Fito

Pro poli persona u proto experie mu habe de kura pro u fito es kron mu gene mo pro dora.

Es tri duce speci persona qi merka plu fito.

1. U persona qi merka id pro idio dora. Exempla posi pro mu tanta; qi
   es in pato-do; alo pro fe nati-di. E pe dice a se; O! mi fu merka u
   kali domi-fito pro mi karo tanta.
2. U persona qi amo visita plu mega horti-centra alo fito-bo; e qi
   dice a se, O! mi fo amo u-la fito; mi ski zero-ra de id alo komo de
   kura pro id; anti-co id feno ta kali; mi fu merka id.
3. U persona qi habe mega interese de plu fito e horti-ergo; e qi
   stude u-la tema. U-ci persona decide u maxi gru fito pro u certa
   loka intra alo extra mu domi. Po-co, mu visita u boni horti-centra
   e cerka u-la idio fito.

Poli fito qi gene merka ex persona 1 alo 2 posi fu tako lose bio; kausa probabli mu ne
gene sati boni kura; alo posi mu gene loka in fo no-gru topo. Exempla; kron u tanta veni
ex pato-do ko fe neo fito; fe posi fu loka id in fe sedi-ka. Fe fito posi ne feno fo sani
po eko oligo di in fo ge-termo kamera in pato-do. Seqe-co, u tanta fu dona id mega qantita
de aqa te sti vive id. U fu-di id feno klu ma no sani; e fe dona id ma aqa. Po-co, fe
doxo; posi u fito este frigi; e fe loka id ma proxi u termo-me. Mali-fortuna poli fito
lose bio kausa de u-ci “kura”.

Sura panto fito nece habe tetra gravi-ra. 1. Aqa (ne tro mega e ne tro pusi), 2. aero. 3.
helio-foto e 4. nutri.

Si tu tende merka plu fito tu proto qestio es; qo-lo debi mi merka mu?

Nu pe vide plu fito in poli speci-lo. Si tu vide mu extra boteka ante benzina-bo alo extra
pusi boteka in no-gluko loka ko frigi venti holo di; plu-ci fito ne fu es plu hedo e sani
fito. Alo si mu es intra-domi in fo sika e ge-termo boteka u-la plus-co, ne es boni
konditio. U maxi boni merka-lo es plu fito-bo, fito-do alo horti-centra. Plu fito in
plu-ci loka gene u maxi boni kura e mu veni ex boni proto-lo. Plu-pe qi vendo mu habe boni
ski de plu fito e komo de kura pro mu. E kron tu merka plu fito tu fu pote kontinue u-ci
boni kura e ski; tu habe u sani fito.

Nu-di id es neo-mode de habe poli amusa tekno-ra e tekno-me. U-ci mode inklude plu
horti-ra. Exempla; id es sti mira de vide poli-speci tekno-ra solo te auxi tu dona aqa a
plu fito. Es plu-la aqa-dona sistema qi soni kron tu fito volu aqa. Alo plu-ra in forma de
plu pusi-pe; e mu plu oku gene lumi. E plus-co, es plu pusi kerami-va in forma de bio-ra;
tu ple mu kon aqa; qi lento debi gene-absorba ad in edafo. Plu-ci ra freqe uti mega spaci
in fito-va e sto u fito expande trans holo vasa. E plu fito freqe ne gene sati aqa kron mu
volu id. Sura id ne es mega turba de fusi aqa epi fito kron un edafo eske tro sika,qe?

Poli domi kamera es tro sika e tro termo pro poli speci domi fito. Exempla; Viola es u fo
populari domi-fito; sed te vive fo sani; id volu eko in humidi-lo. Oligo-pe loka mu in
balno-ka; sed id es humidi ci; tem tu uti termo aqa; po-co, un humidi konditio tako kade.

Si panto fito de u munda pa lose bio; na munda na nu ski; sio es fo hetero. Zero flori,
zero sperma, zero fito. Si panto mu lose bio; na fo brevi tem po-co, fu sio lose bio. Plu
fito es ma nece a na; mu es klu ma gravi a na de na es kon alelo; si na lose mu; na lose
panto-ra.

Seqe-co, si tu volu merka u fito te loka in u certo kamera de tu domi; cerka u gru fito
pro u-la kamera konditio. Homo-co, si tu gene u dora de u fito; cerka ma info de id; e
seqe-co, loka id in u maxi gru topo. Si tu akti u-ci, tu fito fu eko fo sani e dona a tu
mega hedo tem poli anua.

=== Fo Voci!

.Ka munda nece Glosa
[verse]
____
Fo voci! Fo voci!
Nu plus mo kron! Fo voci!

Lase; na nu lose kord!
Lase; na nu strepto kord!
Aj-da-da, aj-da! Aj-da-da, aj-da!
Lase; na nu lose kord!
____

(Ruski textu)
// XXX REMARK -- Originally, the image of the Russian version was
// at the right of the poem above.

(Skema)

U-ci posi es u maxi ge-ski Rosija kanta in na munda. In mi bibli qi tena u-ci kanta; pe
grafo: “Es uno-ra; qi kapti un imagina, in id tristi melodi. Id sti simpati pro plu
tro-ergo pove-pa de Rosija societa; qi gene kondemna homo dulo iso deino de kope-ka in
paleo-Roma navi.”

Pre oligo meno, mi pa es aktivi ko plu Rosija-pe. Mu pa veni a mi civita in Boreo Dakota,
te akti mero de ergo-kambio programa. Mi pa grafo a Wendy de plu-ci aktivi; e fe pa
petitio mi de translati uno-ra ex Rosija literatura pro posi publika in PGN. Seqe-co, mi
nu-pa translati u-ci u-ci brevi kanta, “Fo Voci!”; e plus-co, u brevi ju-pe stori ge-nima
“U limo-nasa Kapri”.

// XXX TODO -- nexu u stori

Rosija lingua pan-kron sti fobo mi. Ja, id es u fo kali lingua – sed id es no-facili! Mi
freqe nece uti id tem ergo ko fugi-pe ex xeno landa; qi ski u-ci lingua ma boni de u
lingua de Englanda. Mi pa dona a mu penta sko de Englanda lingua. U-ci kron pa es u kron
bi; mi pa dona auxi ko u-ci ergo-kambio programa. Panto-tem mi memo; mi ski de Rosija
lingua gene ma-mali! Tende tena mi ski de Rosija lingua, mi nece praxi minimo tem mo horo
singu di; sed - mi ne habe mo horo singu di! Mi habe bi speci ergo; freqe mi ergo-di dura
mo-mo horo. E mi freqe praxi ko musika-ru. Glosa nece solo mo-penta minuta singu di. Mi pa
nota; mi auto stude tem es de akti no-facili translati. Id es ma facili de no-memo de plu
gramatika-fini de plu lexi e tenta uti mo lexi pro mo idea. Glosa pre-nu akti u-ci!

Qe “plu tro-ergo pove-pe” kanta es mira? Plu Glosa-pe ski; Glosa es u ma boni solve; pe
detekti epi panto-la navi. Glosa-pe; fo voci!

Gary Miller, Mandan, USA.

=== U Limo-nasa Kapri

U feri-histori ex Rosija

Translati ex Gary Miller

Uno-di, pa es u patri; an pa habe tri fe-fili. An dice a mu; “mi fili: dice a mi; vi pa
habe qo sonia tem noktu? Kausa mi habe ski; panto-ci sonia fu gene reali.”

U maxi paleo fili pa dice; “mi pa sonia; mi pa gene u regi-fili homo sponsa.”

“Boni!” – u patri pa dice.

U meso-paleo fili pa dice; “mi pa sonia; mi pa gene u milita-cefa homo sponsa.”

“Boni!” – u patri pa dice.

U mini-paleo fili pa dice; “mi pa sonia; mi pa gene u limo-nasa kapri homo sponsa.”

“Forti mali!” – u patri pa dice. “Tu nece resta in na domi e nuli-kron ki ex id;
hetero-co, tu sonia fu gene reali.”

Anti-co, u mini-paleo fili pa amo de es ko natura; e fe ne volu resta in domi. Uno-di, tem
fe pa es extra fe domi; u limo-nasa kapri pa dromo a fe; an pa kapti fe; e pa sume fe in
an auto domi. An pa volu fe de es an auto sponsa.

U gina este tristi kausa; fe nu-fu habe u limo-nasa kapri homo sponsa. Anti-co, fe pa face
u maxi boni-ra de u-ci situ; ka-co, fe pa frika an nasa singu tende auxi; an sio habe ma
kali feno.

Uno-di, u grega de magika anseri pa peti supra fe. Fe pa voci dice a mu; “magika anseri,
qe vi ski; komo es mi sibi?

“Ja.” – mu pa reakti. “U maxi-paleo sibi de tu nu-di gene regi-fili homo sponsa.”

Fe pa dromo ad auto domi te vide u-la game-ritu. Anti-co, fe fu-sponsa, u limo-nasa kapri,
veri es un andro in magika kapri-vesti. An pa apo an vesti; e po-co, pa dromo ad
game-ritu; ma tako de fe. Tem fe pa este hedo; de es ci in game-ritu, u-ci andro kanta
dice; “tu nece game u limo-nasa kapri; tu nece game u limo-nasa kapri!” Fe pa gene tristi;
e pa ki versi. Anti-co, un andro pa ki versi; ma tako de fe. Po-co, an pa re-moti u
kapri-vesti epi se. Po ki versi, fe pa apo limo ab nasa simi fe panto-kron pa akti.

Uno-di, u grega de magika anseri itera pa peti supra fe. Fe pa voci dice a mu; “magika
anseri qe vi ski; komo es mi sibi?”

“Ja.” – mu pa reakti. “Tu ma-juve sibi nu-di gene milita cefa homo sponsa.”

Fe pa dromo ad auto domi te vide u-la game-ritu. Anti-co, fe fu-sponsa itera, pa apo an
kapri-vesti; e po-co, pa dromo ad game-ritu; ma tako de fe. Tem fe pa este hedo; de es ci
in game-ritu, u-ci andro kanta dice; “tu nece game u limo-nasa kapri; tu nece game u
limo-nasa kapri!” Fe pa gene tristi; e pa ki versi. Anti-co, un andro pa ki versi; ma tako
de fe. Po-co, an pa re-moti u kapri-vesti epi se. Po ki versi, fe pa apo limo ab nasa simi
fe panto-kron pa akti.

Uno-di, u grega de magika anseri itera pa peti supra fe. Fe pa voci dice a mu; “magika
anseri, qe vi ski; komo es mi sibi?”

“Ja.” – Mu pa reakti. “Vi sibi volu; tu nu-di ki a mu domi; te akti tu game-ritu ko tu
limo-nasa kapri.”

Fe pa ki ad fe famili-domi te gene game. Anti-co, fe fu-sponsa pa apo an kapri-vesti; e
po-co, pa dromo ma-tako de fe a mu game-ritu. Tem fe pa este hedo; de es ci in game-ritu,
an pa kanta dice; “tu nece game u limo-nasa kapri; tu nece game u limo-nasa kapri!” Fe pa
gene fo tristi; e po-co, pa dromo versi – ma tako de pre.

Po ki versi; fe pa vide fe sponsa minus an kapri-vesti e minus an limo-nasa – an ne es u
no-kali feno andro. Po-co, mu pa fru u fo hedo bio kon alelo.

=== Glosa Epi Inter-reti

Boni plu nova! Na habe u neo Glosa membra, Carmelo Mico. An nu-pa grafo brevi info de
Glosa in Italiano e Espanol. Mi pa adi plu pagina de bi-ci gravi lingua epi Glosa
Inter-reti eko-lo. www.glosa.org

Marcel Springer

Hamburg, Deutschland.

Karo Marcel,

Mega gratia a tu e Carmelo de auxi difusi Glosa a plu-la persona qi matri lingua es
Italiano alo Espanol. Komo tu ski; na habe Espanol-Glosa 1000 bibli; sed a-nu zero
Italiano bibli. Mi es fo hedo de vide plu Italiano pagina; mi logi mero Italiano e fo amo
uti id tem viagia in kali Italia.

Na Espanol bibli tena 2000 Espanol – Glosa 1000 lexi-lista; plus-co, poli exempla frase in
Espanol e Glosa e u brevi translati.

In PGN numera 41; na pa inklude translati ex Don Qijote e plu Venti-Molina. E in PGN
numera 40, na pa inklude Plu Glosa-Italiano Mekani; e brevi textu de bio de Dante in
Italiano e Glosa.

Kaso de oligo neo Glosa-pe ne pa vide u-ci PGN; ci es u brevi mero ex U Divina Komedi.
Posi, Marcel, tu sio amo adi id a tu Inter-reti eko-lo.

// XXX TODO -- nexi u poesi

Kausa u-la artikla in PGN 40 pa es de Italiano e Latino; Ron pa uti poli Latino-Glosa lexi
vice plu Greko lexi. An pa apo oligo fini vokali tende tena u ritmo.

Wendy Ashby

=== U Divina Komedi

(Dante Alighieri)                         (paleo bibli)

                    Ex Dante Alighieri

                  Translati ex Ron Clark.

[verse]
____
Semi-via epi viagia de na vita
Mi pa trova se intra silv obskura,
Ka u rekti via pa gene lose.
No-facili dice; qod id pa es.
U-ci horido silv, asper, sever,
Pensi de id re-nova un horor!
Tanto amer, qe mort es poko ma?
Sed te trata de boni mi pa trova la.
Fu dice de plu altri kosa mi pa vide la.
Ne pote re-dice komo mi pa entra la;
Pa es tanto ple de somni u-la momenta;
Kron mi pa abandon u veri via.
____

=== Enigma Pagina

image::pgn087_enigma_pagina.png[Enigma Pagina,align="center"]

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

// http://www.glosa.org, 2005-06-26 ... 2008-02-26.

// Numera 88 (2003-12..2004-02) {{{1
== Numera 88 (2003-12..2004-02)

// XXX TODO -- Sura u datu de u-ci numera.

////
....
┏━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┓
┃                 Plu Glosa Nota (Glosa logo)                 ┃
┃                                                             ┃
┃                                                             ┃
┃                                                             ┃
┃    Published by Glosa Education Organisation (GEO) Reg.     ┃
┃                     charity no. 298237                      ┃
┃       P. O. Box 18, Richmond, Surrey, TW9 2GE Britain       ┃
┗━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┛

Numera 88                 Decembra 2002 - Februari 2003                     ISSN 0265-6892
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
....
////


=== Munda komunika e loka dice

Pro internatio merka e vendo na nece puta; ne solo de boni translati de u textu; sed plus
de plu loka dice.

Nu na habe tako komunika trans holo munda; id es ma facili de merka e vendo inter singu
landa. Anti-co, na ne debi doxo; singu natio dice e akti iso alelo te forma mo munda
kultura. Kontra-co, poli-pe fo alexi mu matri lingua e mu bio-mode; te tena mu histori e
mu idio mode. Poli stato in pre Soviet Unio nu uti mu matri lingua e dialekti te monstra
mu neo libe pote. E klu in Europa, interese de plu mei ge-uti lingua du kresce. Nu Katalan
es u proto lingua de oligo miliona civi.

Id es gravi de komunika klari e efekti trans u-ci mixa de komercia merkato; iso tem minus
mis-duce alo ofende ali-pe. Sura, un uti de un Inter-reti nu dona u plus dimensio ad u-ci
ad internatio merka e vendo komunika. Pe nece akti fo kura de translati e uti plu designi,
bileta e plu lexi de plu merka-ma e vendo-ma. Translati posi es mega preci; sed plu-la
ero-translati pote es klu ma preci! U translati-pe nece habe u boni ski de un ur-textu; e
plus-co, habe u boni ski de plu civi, de plu bio-mode e loka-dice in plu-la landa topo
singu vendo-ma fu gene uti. Singu translati-pe nece es sensitivi de e ski de plu nu mode e
plu acide de u-la landa. Mu ne pote risko lose developo de plu in-frasi, plu idioma e plu
acide. Exempla: plu lexi de surfing, gay e net in England lingua nu habe plu hetero elekti
de semane de pre oligo anua retro.

Plu translati programa de plu puta-me nu du progresi fo tako; e in poli okasio id es gru
de translati facili textu; exempla; plu-la de singu-di komercia grama. Kon auxi de u fo
tekno translati-pe plu translati puta-me programa sti ma tako mu ergo. Sed kon no-tekno
translati-pe; u textu pote tena poli ero. Id es gravi de dura lekto dia e verifi plu
lexi-lista e frasi-lista.

Pe nece decide u maxi boni mode de transfero u textu ex auto puta-me ad Inter-reti pagina
eko-lo. Exemple: Qe plu leko-pe de id fu lekto u textu ex laevo a dextro alo ex dextro a
laevo? Qe plu Englanda lekto-pe fu reakti hetero ad ‘ #’ signifi de plu USA lekto-pe? Si
plu translati-pe e designi-pe ergo kon alelo ex proto; u fini textu e designi de mu
inter-reti pagina fu dona gluko, facili de lekto e efekti info.

Suma-co, ali translati-pe debi memo plu lexi de u Francais grafo-pe Antoine de
Saint-Exupery. An pa dice: ‘Lingua es u fonta de panto mis-logi.’ Na buta: es de sto u-ci
mis-logi, per boni translati ad in Glosa.

=== Glosa Filma Qo Akti?

U-ci anua tri Glosa-pe pa akti mero in un arti-projekti ex Sa. Mathilde ter Heijne; fe es
un arti-fe ex Nederland. U-ci projekti pa gene nima ‘Qo akti?’ Id es

u video filma ge-difusi per sixa monito-me; u tema es de u filosofi de Sa. Simone Weil. U
textu de u-ci brevi filma es ge-dice in Glosa; e id proto monstra pa acide in Galeri
Martina Detterer,in Frankfurt-am-Main, Deutsch-land tem Juni e Juli 2003.

Un ur-texu de ‘Qo akti?’ veni ex filma; de un Italia direktora Liliana Cavani; sed a-nu
u-ci filma ne pa gene reali. Wendy Ashby pa translati mero ur-textu ex ‘Lettere dall’
Interno (ge-grafo in Italiano ex Liliana Cavani kon Italo Moscati tem 1971) ad in Glosa.

U drama-textu de u-ci pusi ge-ski filma es u tristi drama; mero id es de fe biografo; e
mero de fe histori karakteri. Id es de u bio de u francais filosofi-fe Simone Weil
(1909-1943). Id monstra fe lukta te sti libe plu ergo-pe; e te dona eqa okasio a panto-pe.
Fe plu puta de morta, de sufere e de salva dona plu pikto de plu seqe acide de histori. Mu
inklude fe ergo in face-do in France tem proto de plu 1930; e ex Hispania Intra-Milita ad
u-la kron fe pa lose bio in England tem 1943. Fe pa lose bio kausa minus de sito e de mega
debili; fe pa habe solo 34 anua.

U drama-loka de u filma es u pa-Nazi milita-do in Krampnitz proxi Berlin. U Rosija arme pa
eko la pre Deutschland re-unio. Nu-di pe uti u-ci loka pro face poli filma.

Kausa de fe tende; de sti libe plu ergo-pe e ofere panto-pe ma okasio; Simone Weil es u fo
gru persona pro proto filma in Glosa.

Plu gina-voci pa gene dice ex Sa. Wendy Ashby e Sa. Sabine Asenkerschbaumer; e andro-voci
ex Sr. Rainer Asenkerschbaumer.

(Wendy Ashby e plu ami dice pro filma)

==== Liliana Cavani – grafo-pe

Liliana Cavani pa es mo de plu maxi duce filma-face-fe in Italia pre 1978. Fe rejekti de
honesti e direkti femina plu idea pa stimula kritici, apologi e koleri ex oligo femina-pe.

Kon u filma ‘u Notku Fero-pe’ (1974) Cavani gene mega interese ex Amerika.

Fe pa proto face plu filma pro televisio; mu es de Mussolini, Hitler, e mo de plu
milita-fe; qi pa akti mero de grega resista-dina. Fe duce interese pa es de ‘boni’ e
‘kako’, e komo bi-ci akti tem milita-tem. Per fe investiga jurnalisti ergo de plu idio
experie de plu ge-noku-pe po milita; fe pa gene inspira de face ‘u Noktu Fero-pe’.

(bibli de Liliana Cavani)

==== Simone Weil – fe-hero de u filma

Simone Weil pa gene nati in Paris tem 1909; e pa gene eduka in Ecole Normal Superieure, fe
pa es mo de plu proto gina stude-pe la. Fe pa esce u doci-fe; sed plus-co, pa ergo in plu
agri-lo e plu face-do; topo fe pa elekti de akti plu no-facili manu ergo te experie u bio
de u norma ergo-pe. Tem 1936 fe pa es u membra de u Republika dina in Hispania
Intra-Milita; fe pa ki versi ab ante-line po sufere u mali piro-noku in mal-acide. Tem
1942 fe pa ki ab ex France e pa es membra de Libe plu France-pe in London. U fu-anua fe pa
lose bio ex tuberkulosis; fe ne pa sio vora ma sito de plu-la persona qi pa sufere ex Nazi
okupatio in fe matri landa.

Fe plu grafo monstra; plu-la religio puta e idea qi pa veni ex poli speci fonta – Kristi,
Semiti, India, Greko e Hindu – e foku a sufere e salva. U lekto-pe veni facia a facia ko
homi konditio e ultra id.

(Manu grafo epi tabula.)

==== Qo akti?  nova-papira kritici

Christoph Schutte pa grafo u kritici de ‘Qo akti?’ in Deutschlanda nova-papira
‘Frankfurter Allgemeine

Zeitung’ tem Juni 2003. Ci es mero u-la textu ge-translati ad in Glosa.

                                         Qo akti?

Ergo ex Mathilde ter Heijne in Galerie Martina Detterer.

U lamina de sika pani; mero po mero, morda po morda. U vora-tem. Semi pani dura kumbe
proxi u vaku disko; sed fe ne fu toka id.

Alo: u fo soni makina in fronta-vista; e supra u-ci fo voci: ‘Si ex nu; tu akti
okto-centi; posi mi fu lase tu du ergo ci.’

Alo: U gina gene fusili; id es milita.

Sixa sti puta seqe simi-co, es sati pro u Nederlanda arti-fe Mathilde ter Heijne; te dona
u brevi-vista de u France filosofi-fe Simone Weil; qi pa lose bio in England de famina e
debili. Fe ne pa sio vora ma de plu-la hetero-pe de fe landa; qi pa sufere de dina ex
Deutschland; e fe pa es aktivi in Hispania Intra-Milita………

U no-ge reali drama-textu pa gene translati ad in solo 1000 lexi; u funda un internatio
auxi lingua ‘Glosa’; qi habe u tende; te libe de disputa e dona ma boni logi inter panto
homi………

Plu gentili kroma-space lumi; tem mo skuta sto; un soni de plu frasi reflekti in kefa de u
vide-pe; seqe-co plu impresi dura la. Ka, minus falsi-monstra un hero-fe ‘Qo akti?’ gene
laxi; proxi no-ge-vide ab solidi fatu e qestio de konstitu de societa; e sti relatio inter
teori e praxi e analisi fe auto punktu de vista. Plu tortu qestio de Simone Weil; mu es
plu qestio de na.

=== Plu qestio e reakti

Qestio:

Qe Glosa es u libe alo ge-kontrola lingua? Oligo pe per Inter-reti feno grafo mu auto
speci Glosa.

U struktura de u Glosa lingua es uniformi. E pe uti plu-la internatio simboli qi es
uniformi. Qe singu Glosa-pe fu esce uniformi? Qe plu Glosa-pe fu uti solo mo speci etiko e
mo speci humoro? Qe posi singu Glosa-pe fu akti e dice exakti iso alelo?

Mathilde ter Heijne

Berlin, Deutschland

Reakti:

Ali lingua nece habe plu regula; e sura, Glosa plus-co, habe mu. Plu Mekani de Glosa e u
Glosa 1000 lexi-lista es fo gravi ad universa Centra Vokabulari. Maxi numera lexi de u-ci
Centra lista es brevi; tako de memo e grafo; e mu es facili pro plu civi de panto landa de
dice. Na panto-kron emfasi u gravi de u-ci brevi e eficie Centra Vokabulari; qi dura es u
Kardia de Glosa.

Po-co, es u ma-mega lexi-lista; qi ofere poli simonima; plura mu habe ma longi lexi; qi es
fo ge-amo ko plu-la persona; qi amusa se de grafo poesi, literature e plu komplexi
lexi-enigma. Pe es libe de uti idio grafo-mode;
e tem ma civi ex poli landa uti Glosa; id fu dura de develop e kresce id idio mode. Si pe
grafo fo gravi info; e mu volu panto-pe de klari logi id; id es gravi de boni uti plu
mekani; e de uti plu brevi e facili frasi.

De un uniformi Glosa-pe

Sura, no. U seqe sio es u no-stimula bio.

In PGN ex kron a kron pe lekto poli speci artikla de plu-la sistema qi es nu internatio
ge-ski; poli mu es per pikto; exempla; plu internatio simboli homo na vide in plu
aeroporta e navi-lo de panto landa; e plu simboli de skience e teknologi, etc. Na pa
publika plu piktografo de oligo tema inklude; fotografi, geografi, e meteologi. Un hetero
internatio sistema es u grafo de musika. Ali internatio sistema qi es uniformi; pote gene
uti para Glosa te auxi internatio komunika.

Iso tu pa lekto in artikla ‘Munda komunika e loka dice’ de u-ci PGN; plu civi de singu
natio ne akti alo dice iso alelo; e na ne habe solo mono kultura trans holo munda. Humoro
es fo komplexi; e freqe ne translati fo boni ex mo lingua ad hetero; veri, uno-pe de mo
urba ne sio ridi po audi komika stori ge-dice ex an vicina-pe. Id sio es u boni tekno si u
grafo-pe pote grafo u stori; qi panto-pe ex panto-landa sio detekti amusa.

De u Glosa uniformi etika trans holo munda. Qo speci akti etika? Qe na debi grafo u
sistema de internatio akti pro plu merka-pe e vendo-pe? Qe pe debi uti plu-ci akti para
alo vice plu etika de u certa landa? Qe ali lekto-pe habe plu idea de u-ci tema? Si ja,
place grafo a PGN.

Id es gravi pe habe plu indika qi es internatio e klari kon alelo; sed posi na tro mega
uti Glosa de vice plu-ci akti. Glosa es un internatio auxi lingua; na pote facili
translati info de panto-ra inklude de plu etika de singu landa ad in Glosa; e po-co,
difusi u-ci info a panto-pe. Glosa es pro internatio komunika e eduka; ne pro sti dina
internatio regula e kontrola. Na nu bio in fo multi kultura munda; qi tena un interese
mixa de plu idea, more, arti, religio, histori, musika, etc.; qi dona a na u munda de poli
speci-ra de dura tena na amusa e stimula. Glosa du akti id mero in u-ci komplexi e
sti-mira munda.

Qestio:

Mi pre-nu grafo oligo grama e qestio de Glosa a tu. Tu pa fo auxi mi, mega gratia! Mi fo
amo un idio e elementa Glosa. Seqe-co, mi re-grafo; te gene ma de u-ci interese internatio
lingua.

De plu vice-verba; in Englanda-lingua na habe s/he alo his/her. Komo pe sio translati u
frase homo:

a doctor and his/her friends?

Plus-co mi volu qestio de ‘Tako Glosa’ sistema. Qo-pe pa krea id? E qo-tem? Komo pe pote
gene ski de u-ci?

Gareth Clee,

Cardiff, Cymru

Reakti:

Karo Gareth,

Ave! Fo gluko audi itera ex tu; e hedo de ski; tu dura fo amo Glosa.

S/he es fe/an.

U frase: a doctor and his/her friends. In Glosa es: u medika-pe e an/fe plu ami.

Plu Glosa lexi ‘an’ e ‘fe’ es fo brevi; seqe-co, id ne habe mega valu de tenta klu ma
brevi mu.

Pre poli anua Ron Clark e Profesora Lancelot Hogben pa dice de un idea de Tako Glosa (TG)
oligo kron. Plu komunika pa es per telefona kla e plu grama; iso tem mu pa kambio info e
plu idea de oligo hetero aspekti de Glosa. U-ci pa proto acide cirka 1968/9. Hogben pa
lose bio tem 1975.

Ron pa dura este fo interese de TG; sed ne pa ma developo id ad u-la tem. Poli anua ma
tardi an re-proto grafo id; e an pa publika un artikla de id in PGN numera 24 tem 1986.
Plu hetero artikla de TG. pa gene publika in PGN 25, 26, 27, e 47. Ron pa tende grafo u
bibli de id; id ne pa gene reali; u-ci ne pa es de an lose de interese; sed kausa de an pa
es fo aktivi ko grafo plu hetero Glosa lexi-bibli e PGN; e inter-tem na pa du es aktivi ko
difusi Glosa e organisa plu Glosa unio in London e Richmond.

Tem 1995 oligo Glosa-pe petitio ma info de TG. Ron re-tenta developo un idea; an pa verifi
an ur-lista; po-co, an pa inklude info de TG. in PGN 64 e 73. Nu mi ne habe panto TG.
papira ko mi; veri mi ne pa skope mu ex pre morta de Ron. Ex u-la kron mu es in sekuri
stora-lo ko poli hetero Glosa-ma. Fu-meno un ami de mi fu fixa u plika-skala a stego-ka de
mi domi; plus, an fu aku oligo ligni-taba epi id pedi-lo. Seqe-co, mi fu pote gene e stora
panto Glosa-ma e plu bibli de mi. Id fu es interese e amusa apri plu teka e vide plu-la
kosa; mi ne pa vide; ex pre tri anua retro. E ma gravi mi fu pote facili uti mu kron mi
volu. Sed, mi nu-pa muta e tema! Mi nu veni versi a TG.

Tako Glosa es u sistema de plu ge-brevi lexi; idio ge-face pro Glosa lingua. Pe pote uti
id per grafo-ru alo per ali grafo-me alo puta-me klavi-taba; qi habe plu Romani litera. Id
es boni pro tako grafo, e ekonomi ko papira e tem. U sistema uti u mixa de pusi e mega
litera te vice plu brevi e ma komuni lexi de Glosa 1000. Plu hetero lexi gene forma per
uti solo bi, tri alo tetra litera.

Exempla: a = a,ad. A = akti, aktivi singu = sng. Id plus uti plu hetero klavi ex Romani
klavi-taba. Exempla: plus = + exklamo = ! qe? = ? astro = * ma de = > e mei de = < e
valuta = £.

Mi fu cerka ma info de TG e inklude oligo artikla de id in plu fu PGN. Inter-tem; mi nu-pa
detekti paleo fotografi de ma-juve Ron in nova papira. Posi id fu amusa e interese tu. Id
pa gene publika tem 1976 in “Western Daily Press”; mu pa dona u papira u Glosa titula. Tu
fu vide; id pa es pre fonetika Glosa.

(Ron Clark)

Sr. Ron Clark ko an Glosa “Western Daily Press”

=== Un Hedo Andro

Brevi stori ex W. Somerset Maugham

Id habe risko de sistema u bio de plu hetero-pe. E mi freqe pa qestio se; de un auto fide
de plu-la politika-pe, plu re-forma-pe e plu simi civi qi dina mu ami de muta mu habitu e
punktu de vista. Mi panto kron hesita de dona konsili; ka qo-mode pote pe dona konsili ad
hetero-pe minus ski u-la persona iso boni de tu ski auto? Boni Ciela! Mi ski fo pusi de mi
auto; e mi ski zero-ra de ali hetero-pe. Na pote solo divina de plu puta e plu emotio de
na plu vicini-pe. Singu mo de na es u ge-kapti-pe in solito turi; qi komunika ko plu
hetero ge-kapti-pe; qi forma homini per plu norma signi; e qi ne habe exakti iso semane
pro mu de pro an auto. E mali-fortuna, pe habe solo mo bio; pe freqe ne pote repara plu
ero. E mi es qo-pe? Qi debi dice ad ali-hetero-pe qo-mode an debi duce an bio? Bio es
no-facili; e mi pa detekti id sati no-facili de boni eko auto bio; e mi ne este ge-stimula
de doci bio-mode ad ali hetero-pe. Sed es plu-la andro qi akti ero a proto de mu viagia de
bio. U via avanti mu es ge-konfusi e risko; e oligo-kron minus volu; mi pa du gene dina de
indika mu fata. Plu-kron plu andro pa dice a mi; mi debi akti qo de mi bio? E brevi tem
po-co, mi pa vide se ge-tegu per u-la melano extra-vesti de destina.

Mo kron mi ski; mi pa dona boni konsili.

Mi pa es u juve andro; e mi pa eko in u meso-gluko kamera-fa in London proxi Viktoria
Statio. Tardi mo po-meso-di mi nu pa puta; mi pa ergo sati pro u-la di; kron mi pa audi u
soni de mi kampani. Mi pa apri u porta; e pa vide un andro mi ne ski. An pa qestio mi
nima; mi pa dice id ad an. An pa qestio si an lice veni in.

‘Sura.’ Mi pa reakti.

Mi pa duce an in mi sedi-ka; e pa ofere an u sedi-mo. An pa feno subo embarasa. Mi pa
ofere ad an u cigareta; e an pa habe no-facili de piro id minus lase kade an kefa-ve. Po
an pa sucede u-ci lukta; mi pa qestio an; si mi pote loka an kefa-ve epi sedi-mo pro an.
An tako pa akti u-ci; e iso kron pa lase kade an pluvi-skuta.

‘Mi spe; tu ne este anti mi veni a tu,’ an pa dice. ‘Mi nima es Sr. Stephens e mi es
medika-an. Mi doxo; tu es ge-nexu ko medika ergo, qe?’

‘Ja, sed mi ne es u praxi medika-an.’

‘No, mi ski u-la. Mi nu-pa lekto u bibli ge-grafo ex tu de Espania; e mi volu qestio tu de
id.’

‘Id ne es u fo boni bibli; mali-fortuna.’

‘U faktu es; tu ski uno-ra de Espania; e mi ski zero hetero-pe qi ski u-ci. E mi pa doxo;
posi tu sio dona a mi mero info.’

‘Sura, mi hedo fu auxi tu.’

An ne pa dice u pusi tem. An pa tensio e prende an kefa-ve; po-co, pa tena id in mo manu e
feno minus puta de ali-ra pa karesa id kon hetero manu. Mi pa divina; u-ci akti pa dona
fide ad an.

‘Mi spe; tu ne doxo id fo strano; de uno-pe tu ne ski dice ko tu per-co.’ An pa ridi; feno
subo penite. ‘Mi ne tende dice a tu holo stori de mi bio.’

Kron ali-pe dice u-ci a mi; mi panto-kron ski; u-la es exakti qod mu tende akti. Mi ne
este anti id. Veri, mi subo amo id.

‘Bi paleo tanta pa kura de mi. Mi zero kron pa ki ad ali-lo. Mi zero-kron pa akti ali-ra.
Mi pa gene game sixa anua retro. Mi habe zero infanti. Mi es medika oficio-an in pato-do
in Kamberwell, London. Nu mi ne pote tolera id.’

Il pa es uno-ra fo sti puta de plu-ci brevi e akuto frasi. Mu pa tena dina. A nu mi pa du
brevi oku an; sed nu mi ma kura skope ad ad. An pa es u pusi andro; dina e kompakti; ko
bari e rondo soma. Posi, an pa habe tri-ze anua; an pa habe u rondo e rubi facia; ex qi bi
pusi obskuri e brilo oku pa radia. An melano kapila pa es fo brevi ge-seka ad an
buleta-morfa kefa. An pa es ge-vesti per fo ge-uti ciano vesti-fa. Id pa es tro mega supra
plu genu; e plu marsu pa es tro ge-ple e no-sistema.

‘Tu ski de un ergo de u medika oficio-an in pato-do. Mo di es fo simi singu di. E posi mi
fu akti u-ci ergo tem holo mi bio. Qe tu doxo; id es profito?’

‘Id es profito te gene in-valuta te eko’. Mi pa reakti.

‘Ja, mi ski. Un in-valuta es subo boni.’

‘Mi ne ski; u kausa tu pa veni a mi.’

‘Bene, mi pa volu ski; qe tu doxo; il es ali fortuna pro un Englanda medika-an in Espania?
’

‘Qo-ka Espania?’

‘Mi ne ski; mi habe u volu pro id.’

‘Id ne es simi Karmen, tu ski.’

‘Sed id habe heli, boni vini e kromo; e id habe puri aero te boni inspira. Las mi dice; fo
brevi e klari. Per fortuna, mi pa gene ski; es zero Englanda medika-pe in urba de Seville.
Qe tu doxo; mi sio pote gene sati in-valuta la? Qe id es no-sofi de linqe mi sekuri ergo;
e vice id per no-sura ergo?’

‘Tu gina doxo qo de id?’

‘Fe es hedo de tenta id.’

‘Id es u mega risko.’

‘Mi ski u-la. Sed si tu dice, ki la; mi fu akti-co; si tu dice resta ci; mi fu resta ci.’

An pa du skope a mi forti, per plu-la brilo oku; e mi ski; an pa dice u veri. Mi pa puta
brevi tem.

‘U-ci fu efekti tu holo futura; tu auto nece decide. Sed mi fu dice u-ci a tu; si tu ne
volu valuta e vice-co, tu es hedo de gene solo sati in-valuta te nutri-se e vesti-se, tu
debi ki. Ka, tu fu fru u splendi bio.’

An pa ki ab. Mi pa puta de an tem mo alo bi di; e po-co, pa oblivio de an. U-ci acide pa
apo ex mi memo.

Post poli anua; minimu mo-penta anua, per fortuna mi pa es in Seville. Mi pa sufere pusi
pato problema; e seqe-co, mi pa qestio un hoteli fero-pe si il es un Englanda medika-pe in
u-la urba. An pa dice ja; e pa dona a mi un eko-lo. Mi pa ki per vagona; e tem na pa sto
extra u domi u pusi e obesi andro pa ki ex. An pa hesita u brevi tem kron an pa vide mi.

‘Qe, tu pa veni te vide mi?’ an pa dice. ‘Mi es un Englanda medika-pe.’

Mi pa dice ad an de mi problema; e an pa petitio mi de veni in an domi. An pa eko in norma
domi de Espania; kon u ge-pave-lo. An konsili-ka qi pa duce ex
id; pa es ge-spora per poli bibli, papira plu medika-me e poli hetero-ra. U-ci vista posi
sio sti fobo u timidi pato-pe. Post mi visita mi pa qestio u preci de an servi. An pa dice
no per an kefa e pa sub-ridi.

‘Es zero servi-preci.’

‘Qo-ka no?’

‘Qe tu ne memo mi? Ka, mi es ci kausa de uno-ra tu pa dice a mi. Tu pa muta mi holo bio.
Mi es Sr. Stephens.’

U-ci info signifi zero-ra a mi. An pa sti memo mi de na pa unio; e an pa dice a mi qod mi
pa dice ad an. E gradu per gradu; ex funda de mi memo; mi pa memo mero de na pa unio .

‘Mi pa qestio se; si mi ali kron sio re-vide tu, an pa dice. ‘Mi pa qestio se si ali kron
mi sio habe u fortuna de dice gratia a tu.’

‘Id pa es u sucede, qe?’

Mi pa skope ad an. Nu an pa es fo obesi e habe zero kapila; sed an plu oku skintili kon
hedo e an sani rubi facia fero u fo boni humori. Plu vesti de an pa es fo no-puri; sura mu
pa es ge-face per Espanol sue-pe. An kefa-ve pa es u lati-margina Espanol sombrero. An pa
feno a mi qasi; an sio ski u fo boni botilia de vini kron an pa vide mo. An pa habe u feno
de disipa e plus de holo simpati. Pe posi, sio hesita de laso an apo mu apendici; anti-co,
mi ne pote imagina u ma delekto-an te ko bibe u vitri de vini.

‘Sura tu pa es ge-game?’ mi pa dice.

‘Ja, mi gina ne pa amo Espania; fe pa ki versi ad England; fe ma-amo id la.’

‘O, mi este penite de u-la.’

An plu melano oku pa brilo un amusa e milita sub-ridi. Veri, an pa habe u feno de u juve
Silenus.

‘Bio es ple de plu re-paga;’ an pa murmuro.

An nu-pa fini dice plu-ci lexi kron un Espanol gina pa veni a porta. Fe ne pa es fo juve;
anti-co, fe klari dura habe un hedo e delekta kali. Fe pa dice ad an per Espanol; e mi ne
pa pote fali de ski; fe pa es u domina-pe de u-ci domi.

Tem an pa sta para porta te lase mi ki ex; an pa dice a mi. ‘Tem na pa unio tu pa dice a
mi; si mi veni a ci, mi sio gene solo sati in-valuta te nutri se e te vesti se, sed mi sio
fru u splendid bio.

Bene, mi volu dice a tu; tu pa dice u veri. Mi pa du es pove; e mi panto-kron fu du pove;
sed, boni ciela! Mi fo mega pa fru se. Mi ne sio kambio u-ci splendi bio de mi kon u-la
bio de ali regi-pe in holo munda.’

=== Supra plu nefo

(28 nordi 16 uest)

Infra…. plu nefo tenu, ge-difusi, rako-margina, leuko.

Infra inter-nefo .…urba ge-difusi, rako-margina, leuko, rosa, kloro.

Horizo…. leuko, polio, rako-margina nefo dura.

Pusi-supra dista …. polio, akuto, klari plu monti-akro.

Infra mu dista .… no vista

Gran Kanaria.

Cirka .… plu pinus dendro

Dia plu aku …. plu nefo .… epi plu aku .... plu guta.

Supra …. Alti-koni ab-koni …. plu gentili, sedati klina

Solo nudi, aridi.

Na sta epi plu cinera.

Ex …. piro, explode, erupti, vulkani, fumi, fo termo,

Liqi-petro de longi tem pa.

Na sta a pedi de El Teide.

Ex Sr. Sid Pidd

Scarborough, England

(U monti Teide)

=== O Kapitana! Mi Kapitana!

Ex Walt Whitman

(Walt Whitman pa uti u ‘libe poesi’, qi ne habe forti rima. An pa grafo u-ci poesi po cide
de presidenti Abraham Lincoln.)

(veli-navi)

[verse,Walt Whitman]
____
O kapitana! Mi kapitana!
Na fobo viagia nu-pa es ge-fini.
U navi pa dura dia panto turba.
U premi; na pa cerka, pa gene gania.
Un asilu-lo nu es proxi.
Mi audi plu kampani.
Panto homi voci lauda.
Tem mu oku du seqe u rekti forma
de minus-este e minus-fobo navi.
Anti-co – o kardia! Kardia! Kardia!
O plu kade guta de hema;
Topo epi plano mi kapitana du kumbe –
Ge-kade e frigi e morta.

O kapitana! Mi kapitana!
Sti surge e audi plu kampani,
Sti surge! Pro tu un insigni pa gene leva.
Pro tu u trompeta gene soni.
Pro tu es plu flori-fa e plu orna-zo ko kali banda.
Pro tu plu litora gene u poli-pe.
Pro tu mu voci—un osci kumu ko zelo facia;
Qi tropi a na.
Ci, kapitana! Karo patri!
Es u braki infra tu kefa!
Qe id es u sonia; epi plano
Tu pa kade — frigi e morta?

Mi kapitana ne reakti.
An labia es palidi e no-soni.
Mi patri ne este mi braki.
An habe ni dina ni volu.
U navi pa gene no-moti kon asilu e kon holo.
Id viagia es ge-fini e sucede.
Ab fobo viagia u vikto navi nu veni ko ge-gania uta.
Sti lauda, o litora vi! E sti soni, o kampani vi!
Anti-co, mi ko tristi pedi
Du gresi epi plano; topo mi kapitana du kumbe –
Ge-kade e frigi e morta.

Translati ex Sr.Gary Miller, USA.
____

=== Plu Kondimenta

Na uti plu kondimenta te dona ma boni gusta a na sito; e te sto id dekomposi fo tako. Id
es fo gluko tem gresi in domi; na este un aroma de mixa de kondimenta flu ex termo
kuko-ka. Oligo kondimenta sti memo na de u certa tem de un anua; exempla Kristo-nati alo
Paska. E oligo na plus-co, habe plu kandela in domi; ko mixa de plu aroma oleo; te sti
dona a na u simi efekti.

Plu kondimenta gusta e fragra fo boni; sed plus-co, mu habe plu terapi profito. Ci es
oligo kondimenta ko mu Glosa e Englanda-lingua nima; e brevi nota komo mu fu sti ma boni
tu sani e kuko.

Cinamom (Eng. Cinnamon) U-ci kondimenta gene face ex ge-sika intra-mero de kortika; id
veni ex dendro de u genus Cinnamomum. U-ci dendro es membra de iso famili de Laurus.

Cinamom es boni terapi te sti mei plu simptoma de u koriza. Loka u baci de Cinamom in
kratera; fusi buli-aqa supra id; po-co, tegu tu kefa ko sika-te e inspira u termo vapo.
Plu hetero profito de u-ci kondimenta es; id auxi pe relaxa e sti mei anxio; id sto algo;
e auxi sti mei tro alti hema-presura.

In kuko, uti cinamom ko frukti; supra-toto ko ge-vapo pomi alo armeniaka (apricot). Alo
face boni gusta e termo bibe-ma per mixa id ko meli, oranga-suku e termo-aqa.

Fenikula (Eng. Fennel) Plu sperma de u-ci fito habe u gusta simi glukoriza (liquorice).
Auxi ko plu algo in gastri e plu pato de un hepa.

Kardomoni (Eng. Cardamom) Es membra de zingiber famili. Plu sperma de kardomoni habe u
termo aroma gusto; pe uti mu in ambi sukro e sali fago-ma; e in plu farmako-ma.

Mu es boni te repara plu pepsia pato; supra-toto te sti mei u kumula de plu gasi in
gastri. Pe mastika plu sperma te sti ma fragra u spira.

Uti ge-pulpa kardomoni sperma-va in plu oriza fago-ma; exempla ko sukro, lakti e oriza;
alo in oriza Pilaf.

Karum (Eng. Caraway) Karum fito veni ex membra de iso famili de Petroseli (parsley) e
Daukus (carrot). Plu sperma tena karvo un aroma oleo. Karum es boni pro pepsi sistema.

Kummel es u klari leuko alkoholi; id es ge-face ex grana e ex plu sperma de karum. Id es u
fo ge-amo bibe-ma in boreo Europa; pe bibe id po vora mega pluto alo bari sito. U-ci
bibe-ma proto pa gene face in Nederlanda.

Tu pote mixa plu karum sperma ad in ge-kuko potato; e plus-co uti mu in plu sukro-sito;
exempla: plu biskokta, plu plaka e pani.

Korianda (Eng. coriander) Pe uti u-ci pro ambi fito vora-ma e gusta-ma. Plu sperma habe u
gentili sukro gusta; kon indika de u frukti gusta. Mu gene uti in ambi sukro e sali sito.

Korianda es boni terapi te auxi u pepsia sistema; plus-co id auxi ko bakteria e fungu
pato.

Uti pusi qantita de Korianda ko karni alo tomato formula (Eng. recipe). Uti u mixa de
ge-pulpa sperma e oleo de oliva ko piski alo galena pre kuko id.

Kurkuma (Eng. Turmeric) Es u ge-sika radi de u fito; qi es membra de u Zingiber famili. Id
es u duce mero-ma de India kuri.

Kurkuma es boni pro anto speci hepa-pato. E nu-di recerka monstra; id habe anti-inflama
profito iso boni de plu-la benefici de u farmako kortisome. Id es un anti-bakteria farmako
e u dinamo anti-oxida-ma. Akorda a recerka in Universita de Kalifornia, USA, id pote sti
lento u progresi de Alzheimer-pato; posi u-ci explika u kausa; ne tanto poli palaeo-pe in
India sufere ex u-ci pato de plu paleo-pe in Ocide.

Miristika (Eng. Nutmeg) Miristika gene face ex plu sperma de u dendro Myristika fragrans.
Id auxi sti u volu de vora e es boni pro pepsi. Id ne es boni de vora mega qantita de id
kausa id habe plu seqe de halucina; anti-co, in plu pusi qantita id auxi relaxa e stimula
somni.

Uti id in plu formula qi tena kasea; alo in plu sukro-ma ko frukti alo oriza.

Safro (Eng. Saffron) Veni ex u ge-sika stigma de u flori Krokus sativus. Id es u
mega-preci kondimenta. Id uti 1,500 flori te dona 1 gram de safro. Anti-co, pe nece uti
solo oligo filamenta de id te dona sati gusta e kroma a sito.

Safro auxi sti mei u menstra algo de plu gina; plus-co, id habe afrodisia efekti. Pre poli
anua plu civi in India, Helas e Roma pa uti id. E plu medieval botani-pe pa dice; id sti
ma tako u spiritu e u kardia.

Uti fo pusi mero safro in plu formula de kuri (curry); de plu supa e ko plu formula ko
vegeta e oriza.

Sizigi (Eng. clove) Plu sizigi es plu ge-sika blasto de plu flori ex u tropika dendro
Syzygium aromaticum. Un Englanga-lingua lexi clove veni ex Latino clavus semane aku (Eng.
nail). U longi ge-sika blasto feno fo simi un aku.

Sizigi habe u forti e u sti termo gusta; e id es boni tem frigi klima. Id auxi sto un
denti-algo. Frika oligo guta de oleo de sizigi peri denti e gingiva; e u-ci sto un este de
algo. Sizigi es boni terapi anti nausea e anti-bakteria; e id auxi ko flu de hema in soma.

U bibe-ma de meli, citru, sizigi e termo aqa habe fo boni gusta e plu boni sani profito.
In kuko uti id ko plu frukti.

Zingiber (Eng. Ginger) U-ci kondimenta pa gene uti iso farmako in Cina ex centa anua six.
Id auxi ko viagia-nausea e gesti-nausea; id auxi sti vigi un holo soma sistema e auxi u
flu de hema in soma. Id auxi sti mei kefa-algo. Plus-co, id es boni pro inflama e un algo
de artritis.

Id dona fo boni gusta e sti termo plu vegeta e karni formula. Plus-co, id es boni ge-kuko
in plu plaka e biskokta; supra-toto si mu tena cokolata. Te face zingiber tea; fria pusi
mero zingiber radi ad in tea-va. Po circa penta minuta fusi ad in tasa; e mixa ko pusi
mero citru-suku e meli.

=== Sporta ko Glosa

Oligo Glosa-pe pa petitio de qantita de karta e valu de plu litera te sporta Glosa skrable
(scrabble). Pro Glosa versio pe habe 80 karta.

Si 2 persona sporta dona 12 karta a singu sporta-pe.

Pro 3 alo 4 persona dona 10 karta a singu sporta-pe.

U-ci carta monstra qanto karta de singu litera; e in kolumni tri; monstra u valu de singu
litera.

|===
| Litera | Numera | Valu

| A      |      8 |    1
| B      |      2 |    4
| C      |      2 |    6
| D      |      3 |    2
| E      |      7 |    1
| F      |      2 |    6
| G      |      3 |    2
| H      |      2 |   10
| I      |      6 |    1
| J      |      1 |    6
| K      |      3 |    4
| L      |      2 |    4
| M      |      3 |    4
| N      |      3 |    4
| O      |      7 |    1
| P      |      3 |    4
| Q      |      1 |    8
| R      |      3 |    4
| S      |      4 |    4
| T      |      4 |    2
| U      |      6 |    1
| V      |      1 |    6
| X      |      1 |    8
| Z      |      1 |    8
| Blank  |      2 |
|===

=== Lexi-Skala

Lexi-skala es amusa; plus-co, id auxi memo e te sti ma-lati tu ski de plu Glosa lexi.

Id es pro bi alo ma sporta-pe. U buta es; de tekto u ‘skala’ de plu lexi. Singu lexi es mo
litera ma longi de u pre-lexi. Singu sporta-pe habe stilo e papira.

Mo persona elekti u litera. Panto sporta-pe habe u certa tem limita (exempla 5 minuta); te
grafo plu lexi; qi proto per u-la litera. Mu proto per grafo bi-litera lexi, tri-litera
lexi etc. U skala ne debi habe ali space.

U vikto-pe es u-la persona qi tekto u maxi alti skala.

Infra es un exempla proto ko litera T.

....
T
T U
T E M
T A C I
T A B L A
T U N E L I
T R I B U N A
T E M P E S T U
T E K N O L O G I
T R A N S V E R S A
T E R M O D I N A M O
T R I G O N O M E T R I
....

=== Komo pusi es kali?

In Septembra 2003 u di 30 anua po publikatio de u munda famo bibli ex E.F. (‘Fritz’)
Schumacher “Pusi es Kali”;pe pa organisa un internatio unio in London. E bi merito-pe de
Right Livelihood Award Foundation pa ofere bi hetero visio in reakti a u no-certa qestio;
qi pa es u nima de u-la unio; “Qe pusi es kali?”

Dice-pe mo, pa es Tewolde Berhan Gebre Egziabher (RLA 2000). An es Direktora Generali de
Etiopia Ambienta Alexi Agentia. An pa dice de ‘U reali volu de plu pove agri-pe’. An auto
ne es agri-pe; anti-co, Tewolde pa explika; an pa veni ex famili de pusi agri-pe; e kausa
an es skience-pe an pa ergo mega ko plu pusi agri-pe komunita.

In Austro nu-du – simi in Boreo, plus, pre un Industri Revolutio – plu inventi veni ex
kolekti de detekti ex plu membra de u komunita. “U-ci stimula plu libe sistema de skience
e teknologi; qi existe pro ali-pe te uti; sed ne te es u proprio-pe de id.” Anti-co, un
individual ge-sti kultura u ge-industri Boreo nu akti iso u domina globa kultura.

Fo hetero de cent-anua 19, tem Europa pa kumula pluto ex plu koloni; id es plu pluto landa
qi nu-di sio lose ma ex kaos e ex plu milita. U-ci krea un okasio pro muta. Uti u-ci
okasio, un Austro debi lukta te gene ma libe; pro sti ma eqa okasio pro panto-pe; e pro ma
re-forma de plu globa instituti. Si plu-la duce-pe pa volu u justi munda; il es tri
duce-ra mu debi akti:

Mo: rekogni; un Austro es mega e heterogene.

Bi: rekogni; panto voci nece gene audi; te face u speci de globa logi; qi panto-pe pote
akti mero.

Tri: habe u nece de respekti panto-ci speci; per muta internatio lega e instituti; te
ofere plu-la volu de ambi plu maxi debili e plu maxi dinamo. Kon tri-ci konditio; an pa
dice; “mi kredi u procesi de globa logi fu sio profito singu-pe; e fini id fu gene globa
ko-opera.

Ex hetero vista Pat Mooney (RLA 1985), exekutivi direktora de ETC Grega, Kanada; pa
indika; plu pusi-ra pote es perilo – supra-toto u menaci de nanoteknologi. Pro plu pove-pe
de Munda Tri plu seqe de nanoteknologi sio es fo mega. Mu plu representi-pe probabli sio
negotia topo WTO (Munda Komercia Organisatio) konference in Mexiko minus holo logi u longi
tem impakti de u-ci teknologi ko mu plu ge-face-ra e plu merkato. Plu mero de munda
ekonomi sio gene transforma kausa; per habe u pote de tekto plu material e produkti ex
atomi metri-ru; plu komercia ne es ge-limita a norma face-ma e merka-lo.

Subito tu ne dura nece gene tu kupra ex Peru alo kobalt ex Zambia; alo stana ex Malaisia.
Posi tu pote gene plu iso qalita per face plu neo mixa. Qi signifi; si tu tend proto u
kupra mina; po negotia tu plu komerci akorda; e proto produce; posi il ne dura es u nece
pro tu speci kupra.

Panto na habe u teknologi unda veni a na. Id es u maxi mega teknologi unda; u munda a nu
pa vide. E id gene duce per plu maxi mega komercia de u munda. Na nece habe un internatio
konveni te metri u valu de plu neo teknologi; un internatio lega struktura te analisi mu e
te tena na ante.

Ex “Cornerstones” publikatio de The Right Livelihood Award Foundation.


// XXX REMARK -- ur-ero in HTML:

// te tena na ante
//
// .”Ex “Cornerstones” publikatio de The Right Livelihood Award Foundation.


http://www.rightlivelihood.org

=== Enigma Pagina

image::pgn088_enigma_pagina.png[Enigma Pagina,align="center"]

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

// http://www.glosa.org, 2005-06-26 ... 2008-02-26.

// Numera 89 (2004-12..2005-02) {{{1
== Numera 89 (2004-12..2005-02)

////
....
┏━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┓
┃                 Plu Glosa Nota (Glosa logo)                 ┃
┃                                                             ┃
┃                                                             ┃
┃                                                             ┃
┃    Published by Glosa Education Organisation (GEO) Reg.     ┃
┃                     charity no. 298237                      ┃
┃       P. O. Box 18, Richmond, Surrey, TW9 2GE Britain       ┃
┗━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━┛

Numera 89                 Decembra 2004 - Februari 2005                     ISSN 0265-6892
━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━
....
////


=== Ma Mega Europa

Mai 2004 un Europa Unio pa expande ex 15 membra landa a 25.

Plu membra landa de EU pre Mai es: Belgie, France, Deutschland, Italia, Luxumbourg,
Nederland, Danmark, Eire, UK., Helas, Portugal, Espania, Helvetika, Suomi, e Finland. Ex 1
Mai plu deka neo membra es: Cipro, Czek Republik, Estonia, Magyro, Latvia, Lituania,
Malta, Polonia, Slovakia e Slovenia.

U-ci developo ofere poli profito a singu membra landa; e krea u maxi mega mo merkato in
munda. Id tena cirka 450 miliona uti-pe; e id es ma mega de u kombina de plu civi de USA e
plu-la de Nipon. Pro komercia id ofere poli ekonomi profito de plu pre e plu neo membra;
exempla: id fu sti ma mega un ekomoni in UK per iso mega de £1.75 biliona, e fu krea
300,000 ergo okasio; maxi mero mu fu es in London. Plus plu-ci ekonomi profito; u ma mega
EU krea ma mega qantita okasio pro plu civi de singu membra landa de viagia, stude, ergo e
eko extra-landa. Pe pote logi u-ci; ex exempla de vide u transforma de plu-la ekonomi de
Espania, Portugal e Eire po mu pa juga un EU. E seqe-co, u-ci pa sti un “expande unda”
efekti, trans holo EU, de ma mega kresce e de pluto profito in plu kresce membra landa.

U ma mega EU qi du extende orienta e austra; sti ma facili internatio komunika e u pote de
diskursi de u solve de plu komuni problema; exempla de, terorisma, ge-organiza anti-lega
aktivi, merka e vendo de plu anti-lega farmako e kontrabanda de plu kosa e de plu persona.
Plu vicina-pe de plu EU landa pote kon ergo te stimula Euro demokrati e respekti pro id
lega e humani justi.

==== Ma mega numera de plu lingua

Un adi de deka neo membra plus-co, adi u numera de lingua ge-uti in EU. Pre nu id pa tena
15 membra e mo-mo oficio lingua; nu existe un adi de cirka 73 miliona civi; e plus-co, un
adi de nona natio lingua. In toto; EU nu tena 20 duce natio lingua; plus-co, es plu ma
pusi ge-uti loka lingua; exempla: katalano, gaeliko e galis, turkish, etc. Tem solo mo-mo
lingua pa gene uti; u-ci pa signifi pa existe 110 translati bina. Sed nu existe 380 posi
translati bina; e u-ci toto ne inklude plu-la mei ge-uti loka lingua.

Tem Augusta 2004 un UK Komercia e Investi pa proto u tri meno lingua sko programa in
Francais, Polski e Deutsch; plu buta-pe pa es plu-la komercia-pe; qi pa du proto merka e
vendo in plu EU Merkato.

U recento recerka pa indika; poli komercia-pe akorda; de mu no-sati lingua- e kultura-ski
pa sti u barira de gene sucede de merka e vendo ko plu extra-landa komercia. 40 procenti
de viagia komercia-pe pa reporta plu no-facili de proto plu komercia-ami inter plu civi in
plu hetero landa. Mo ex penta mu pa este mu pa lose komercia pote kausa de u minus de boni
komunika.

94 procenti demo de u munda dice un hetero nati lingua de English. Plu-la komerci-pe in
London nece detekti u gru mode te komunika ko mu extra-landa merka- e vendo-pe. Exempla;
in London plu eko-pe dice ma de 300 lingua. Id es gravi; plu London komercia-pe nece
developo plu boni komunika tekno te sti kresce u globa ekonomi de u-la duce urba. Poli
komercia-pe de London habe plu klienti qi ne dice English; sed solo tri procenti mu habe
plu Inter-reti eko-lo ge-grafo in plu xeno lingua.

In Rusia, plu civi dice Ruski e ne English. Plu-la Englanda-pe qi bali mu proto introduce
grama, fax alo e-posta ge-grafo in solo English ad u Ruski komercia probabli ne fu gene u
reakti. Klu si pe ski de u certa Ruski-pe qi logi English; id es ma profito de translati u
proto-grama ad in loka lingua; kausa plu hetero-pe ex u-la komercia-do es posi plu duce
decide-pe. Sura, pe nece akti simi-co tem grafo ad ali hetero landa ultra England.

==== Qe, na nece dice poli centi lingua?

Un EU fu dura kresce; exempla tem 2007 Bulgaria e Romania fu es plu membra. Id es sti
mira; plu oficiali-pe feno; volu dura u-ci konfusi de plu lingua. U seqe de u-ci es; pe
dura uti ta mega tem e ta mega valuta e singu-pe ex singu libeli; dura sufere de no-tako
komunika. Sura singu civi e singu membra landa fu uti auto natio lingua. Sed kron panto-pe
plus-co, ski e uti un Internatio Auxi Lingua de Glosa; u-ci fu es ma ekonomi, e ma-facili.
E fo gravi, mo alo ma vicina-civi sio pote tako komunika kon alelo.

Poli-pe protesta de plu lingua problema in EU; anti-co, feno mu ne habe iso mega interese
alo stimula te auxi solve id. Un EU fu habe qanto membra; e fu uti qanto lingua pre plu
duce oficiali-pe akti te solve u-ci tako kresce problema?

=== Plu qestio e reakti

Qestio:

Tu nu bali PGN a qanto landa? Mi freqe cerka u Glosa in inter-reti; e mi fo amo plu pusi
textu la. Plus-co, u Glosa inter-reti lexi-lista es mega e fo funktio. Anti-co, mi este
tristi; ma-mega Glosa-ra ne es la.

Mi nu-pa lekto mero de “Interlglossa” ex Prof. Lancelot Hogben. In u-la bibli Hogben pa
grafo de publika u ma-mega Interglossa lexi-lista; mi sio amo vide id; qe, u-ci bibli nu
existe?

Ci es u Nipon ‘haiku’ (idio 5-7-5 silabi poesi). Id es de sperma-tem ex Buson (1716-84).

(Haiku-poesi in Glosa e Cina-lingua)

Sr. Gareth Clee

Cardiff, Cymru

Reakti:

Karo Gareth,

Mega gratia de u-ci delekti poesi. Simi tu, poli na fo amo lekto plu brevi textu
ge-translati ad in Glosa ex literature de plu hetero lingua fonta. Plu-ci ofere lekto-ma
pro plu neo stude-pe de Glosa; e interese-ma pro plu ma-tekno lingua-pe. Panto-pe fo amo
vide; mero de mu auto boni ge-ski nati-lingua literature ge-translati ad in Glosa. In u-ci
PGN tu pote lekto pusi mero ex Portuguese literature; mi spe; id interese tu.

PGN gene distribu a poli landa; mu nu inklude: Britain, Deutschlanda, Espania, Belgie,
Nederlanda, Australia, U.S.A., Kanada, Uganda, Tanzania, Kenya, Rusia, Italia, Luxembourg,
Brasil, France, India, Cina e Taiwan. Ex kron a kron na bali plu PGN a plu-la civi qi ne
pote paga pro id, exempla; demanda freqe veni ex plu civi in Afrika, Asia e
orienta-Europa. Mali-fortuna oligo-ci civi freqe ne gene mu kopi kausa de mali posta-servi
alo kausa mu gene klepto; u-ci es fo frustra pro ambi u bali-pe e u cepti-pe.

=== Interglossa

“Interglossa -- A draft of an auxiliary for a democratic world order” pa gene publika ex
Pelikan Books, Harmondsworth & New York, tem 1943. In an introduce epi pagina 8, Hogben pa
grafo de u fu 8,000-lexi English-Interglossa lista; u-ci ne pa gene publika. “Central
Glosa” pa es u seqe bibli simi-co.

Hogben pa grafo “Interglossa” (IG.) iso u proto-bibli. An pa petitio plu seqe-pe de auxi
developo e difusi un idea kausa an ne pa habe u tolera e energi ad u-la tem. IG. Pa gene
publika tem plu milita-anua; sura, ne u boni tem te organisa u promoti kampania; tem e
papira pa es ge-limita. Plus-co, Hogben pa es no-sani ad u-la tem. An gutura-pato pa esce
ma-mali; e an pa sufere de u pato de fatiga alo de tro excita; e de takikardia. Po-co, an
pa habe u tiroidektomi ge-seqe per sufere plu pato de pleuritis e pneumonia. U
mali-fortuna mixa de plu pato.

Po brevi tem, kron an pa este ma-sani Hogben pa bali “Interglossa” ad oligo persona
inklude ad Unita Natio Organisatio. An pa este sura; uno-pe alo uno-organisatio sio
promoti IG. Id pa es u gru tem pro tali un idea; qi habe u buta de auxi developo munda
paci e munda ko-opera. Hogben pa este tristi kausa ne poli persona pa monstra interese; e
zero-pe pa akti po lekto an bibli. Seqe-co, an pa kontinue de akti hetero ergo.

An pa grafo poli eduka-papira de biologi, medika, matematika e plu lingua-stude. Plus-co,
an pa grafo oligo hetero bibli, inklude: “From Cave Painting to Comic Strip” 1949; “Man
Must Measure – the wonderful world of mathematics” 1955; “Mathematics in the Making” 1960;
“The Mother Tongue” 1964; “Whales for the Welsh: - a tale of war and peace” 1967; e “The
Vocabulary of Science”, 1969.

Po kambio plu grama e telefono kla ko Hogben Ron Clark pa petitio si an pa lice kontinue
developo IG; e po-co, de difusi id. Hogben pa es fo hedo; e pa dice ja.

Po Ron pa grafo English-IG e IG-English lexi-lista; mi pa proto ergo kon an. Hogben pa
sugesti Ron e mi pa akti mega qantita de translati ex poli hetero tema te examina u
lexi-lista; e si nece, modifi id. An pa es la te reakti a plu qestio e te dona konsili a
Ron. Hogben pa lose bio tem 1975.

Po-co, na pa introduce oligo pusi modifi ad IG; e kausa Hogben ne nu es la te dice de
plu-ci muta; Ron pa decide de re-nina u lingua a “Glosa”. Mo litera “s” emfasi, nu u
lingua es fonetika. Na ski; Hogben pa sio akorda ko u-la muta; an pa dice te sucede; un
internatio auxi lingua debi es fonetika. An pa proto IG. no-fonetika te indika panto lexi
es boni ge-ski. Exempla: u neo stude-pe fu probabli ma facili rekogni chlorophyll vice plu
lexi kloro e filo.

Suma-co, plu Glosa lexi-bibli es plu-la bibli qi seqe IG.

Tu pote lekto ma de plu bio de Clark e Hogben in artikla ge-nima “Bi sti mira-andro de
Glosa” in PGN numera 84.

=== Inter-reti

Ex lose de Ron, mi ne pa habe sati tem e energi te difusi Glosa; plus-co, mi auto pa du
sufere mali sani ex kron a kron. Si Ron pa es ci nu; mi este sura na sio habe poli ma
textu epi Glosa inter-reti eko-lo. U maxi mero Glosa inter-reti-ma pa gene komposi per Sr.
Marcel Springer in Deutschland; e na es fo gratia-ple pro an mega auxi; e de an kontinue
ergo ko-co. An pa stimula plu hetero Glosa-pe te kontribu e expande plu lexi-lista e plu
textu.

An bene-veni kambio de plu idea e kontribu ex panto Glosa-pe; place auxi. Si singu-pe
kontribu solo mo brevi textu; na sio habe mega ma lekto-ma epi wwwGlosa.org

Mi nu este ma sani; e habe u buta de spende ma tem de ergo pro Glosa; u-ci posi ne nu fu
acide. Anti-co, mi spe; id sio es posi po minimu mo alo bi anua. Ad u-la tem, mi dice fo
mega gratia ad panto Glosa-pe qi dona auxi e difusi de Glosa. E sura mi hedo bene-veni plu
artikla e info te inklude in PGN.

Wendy

=== Plu ge-face lingua

Qestio:

Mi este penite; mi ne pa grafo post longi tem. Mi pa detekti u bibli ex Sr. Large in
Bismark bibli-bo. Id inklude oligo pagina de Glosa; qe tu ski de id e de Sr. Large?

Mi bali a tu fotokopi de plu pagina 157-161; e mi doxo tu fu este interese de mu.

Saluta

Sr. Gary Miller,

Mandan, ND. USA.

Reakti:

Ave Gary,

Fo gluko audi ex tu itera; e mega gratia de plu fotokopi; qi sti memo mi de u-ci bibli; id
es interese de lekto u-ci artikla itera. Dr.Large pa komunika ko na tem recerka pro an
bibli tem 1984. An bibli pa gene publika tem 1986; anti-co, ex kron a kron na nu du gene
oligo qestio-grama de Glosa; ex plu lekto-pe de id.

Pro plu-la Glosa-pe qi ne ski de u-ci bibli; ci es brevi info de id. Id es ge-nima;

=== “The Artificial Language Movement”

ex Dr. Andrew Large, ge-publika tem 1986 ex B.H. Blackwell, Oxford, Britain. Preci pa es
£19.50.

Ad u-la kron, id pa es mo de fo oligo bibli qi; pa es toto ge-grafo de plu internatio auxi
lingua (IAL).

U bibli es in bi mero. Mero mo es de plu proto tenta de un IAL ex plu avanti-vide civi;
Medi-eva Latino; e po-co, generali interese ge-sti tem Cent anua mo-septi.

Mero bi es de un Esperanto Movimenta e plu fili de Esperanto. Po-co, es “Plu kompeti IAL
anti Esperanto;” plu-ci inklude Interlingua e Glosa.

Mo de plu maxi proto tenta de face un IAL pa es u-la de Diodorus Siculus; an pa es u Greko
histori-pe in Cent anua mo PK. (Pre Kristo nati). U famo Galeni (cirka 150 A.D.) plus-co,
pa monstra interese. E Sankti Hildegarde u mo-bi Cent anua abe-fe de Rupertberg in Mainz
pa face u lingua de 900 lexi e 23 litera.

Id pa es tem Cent anua mo-septi u Regi Societa de Skience sti koragi u cerka pro un
internatio mode de komunika.

Poli proto tenta pa es “a priori”; u-ci semane; mu pa gene face e pa habe zero nexi ko ali
pre-lingua. Sr. Cave Peck pa introduce “Universa Karakteri per qi panto civi de munda pa
pote logi alelo.” Singu lexi pa habe u nume; exempla: si 3 es English lexi de urba, id
plus-co vice Deutsch Stadt, Italia citta, Francais Ville e Portuguese cidade. Pa es plu
tenta ex Wilkins e Delgarno e plus-co, Leibnitz pa uti plu nume.

Proto de Cent anua mo-okto Francais pa es u domina lingua in Europa. U Regi Akademi de
Berlin, Rosija e Italia pa uti id iso mu oficio-lingua. Ad u-la tem Francais pa es in simi
situ de English es nu-di; id pa feno a plu-la civi; qi habe auto interese in id veri un
internatio mode de komunika.

Un hetero tenta pa es “SOLRESOL”; u-ci lingua pa gene funda ex Toni SoLFa; septi musika
toni. Pe pa pote kanta alo musika id!

U proto veri IAL pa es “Volapuk” ge-face ex Johann Martin Schleyer. An nati-lingua pa es
Deutsch; e an pa tena plu inflexi epi plu lexi. Plu nima-lexi pa habe tetra kaso; e es u
nume hetero inter mo alo plu. Mo Volapuk entusi-pe dice; mo akti-lexi pote habe 505,440
hetero forma!

Post u morta de Schleyer, ne poli civi pa dura uti Volapuk; vice-co, un IAL ex Polski
andro Zamenhof, “Esperanto” pa gene nati.

Zamenhof pa habe interese de plu lingua ex an pa es fo juve. An pa dice Ruski in an domi;
e an pa stude Francais, Deutsch, Latino e Greko; e Hebrew pa es u lingua de u sinagoga.
Tem 1889 an pa habe u lista de 1000 eko-lo de plu civi qi este interese de id. Sr. Mario
Pei pa deklara: tem 1965 Esperanto pa du gene doci ad minimu 16,300 stude-pe in 427 sko-do
in 37 landa.

Inter plu kompeti-lingua de Esperanto, Dr. Large lista 23 fili ex Esperanto. Evide poli-pe
pa volu muta un ur-idea te sti ma-facili id.

Un hetero interese IAL pa gene proposi ex Profesora Peano; an pa es un Italia matemati-pe;
an lingua pa gene nima “Latino minus plu inflexi”.

U seqe avanti in stori de face un IAL pa es un establi de un IAL Asocia un IALA. U-ci
organisatio pa uti tetra duce Euro-lingua: Italia, Espania, Francais e English. Po-co, mu
pa elekti plu-la lexi; qi pa es komuni a tetra-ci; alo minimo a tri-ci Euro-lingua. So, u
bibli de 25,000 lexi pa gene publika. Id pa gene nima un “Interlingua” lexi-bibli; u
duce-pe pa es Alexander Gode. E u gramitika pa gene face. U-ci Interlingua lexi-bibli es
uti-ple a plu entusi-pe de Glosa; supra-toto a plu-la persona qi amo uti fo mega
vokabulari.

“Interglossa” ex Profesora Lancelot Hogben habe plu-ra qi es fo simi kon Interlingua. Plu
duce hetero-ra es: id habe maxi ma facili e simpli struktura; klu ma gravi; id uti poli
Greko lexi. U-ci seqe konforma kon Internatio Skience Vokabulari.

Dr. Large grafo penta pagina de “Glosa” in an bibli; mu inklude mo pagina ex Glosa 1000
lexi-lista; e mero ex artikla ex “Plu Glosa Nota”. Id es u justi revista de Glosa; sed na
ne akorda kon an grafo: ..“Plu grafo-pe de Glosa, W. Ashby e R. Clark, nu resuscita u
lingua de Hogben; ko poli muta”…

Plu-la muta pa es solo plu pusi muta; Glosa nu habe u ma mega elekti de plu fini vokali.
Glosa es fonetika. Id uti litera “K” pro dura English “C” soni; e Glosa “C” nu soni simi
English “CH” soni (exempla in English lexi de CHurCH). Plu funda-ra de Interglossa dura es
plu funda-ra de Glosa. Oligo hetero muta pa gene dice de inter ambi Hogben e Clark;
anti-co, oligo-ci ne pa gene uti pre u morta de Hogben.

Dr. Large ne dice de an auto doxo; de solve u lingua problema. An feno pusi pesimisti de
un akorda de uti alo u certa “ge-face” alo u certa “naturali” lingua iso u fu-IAL. An
dice; Anglo-Amerika habe u solo ekonomi domina de un USA e Britain de konsili id. E klu
u-la nu du vanesce kon emerge de poli Tele Orienta landa.

Na pa este surprise; es zero grafo de u maxi uti-ple IAL ge-nima “Botanika Latino”.

Anti-co, “The Artificial Language Movement” dona u fo uti-ple introduce ad IAL movementa;
de id histori e de id nu stato. Id es u bibli; qi fu interese poli Glosa-pe si mu ne a nu
pa vide id.

// XXX TODO --

NOTA: In ge-printa PGN, sed minus in u-ci HTML-versio: "Glosa-Mekani in Portuguese", vide
MS-Word-dokumenta http://www.glosa.org/pgn/portmek.doc.

=== U pusi ju-fe de u mari

(mari-zoa Hipokampus)

....
A menina do mar                                U pusi ju-fe de u mari

“Eu sou uma menina do mar. Chamo-me Menina     “Mi es u pusi ju-fe de u mari. Pe nima mi
do Mar e nao tenho outro nome. Nao onde        Pusi ju-fe de u Mari; e mi ne habe ali
nasci. Um dia uma gaivota trouxe-me no         hetero nima. Mi ne ski mi nati-lo. Mo di u
bico para esta praia. Pos-me numa rocha na     Larus pa fero mi in id rostra ad u-ci
mare vaza e o polvo, o caranguejo e o          plage. Id pa loka mi ad epi u petro tem
peixe tomaram conta de mim. Vivemos os         baso mari; e un oktopus, u kancera e u
quarto numa gruta muito bonita. O polvo        piski pa kura pro mi. Tetra-na eko in u
arruma a casa, alias a areia, vai buscar a     kali kaverna. Un oktopus sistema u domi; an
comida. E de nos todos o que trabalha          sti liso un arena e kolekto na sito. E de
mais, porque tem muitos bracos. O              panto-na, an ergo u maxi mega; kausa an
caranguejo e o cozinheiro. Faz caldo verde     habe poli braki. U kancera es u kuko-pe. An
com limnos, sorvetes de espuma, e salada       face kloro paki-supa kon alga; spuma gelata
de algas, sopa de tartaruja, caviar e          e alga salata; kelonia supa; kaviara e poli
muitas outras receitas. E um grande            hetero formula. An es u fo boni kuko-pe.
cozinheiro.

Quando a comida esta pronta o polvo poe a      Kron u sito es ge-kuko; un oktopus prepara
mesa. A toalha e uma alga branca e os          u tabla. U tabla-te es ge-face ex leuko
pratos sao conchas. Depois, a noite, o         alga; e plu disko es plu mari konka. Ma
polvo faz a ninha cama com algas muito         tardo, tem nokto un oktopus face mi kli ko
verdes e muito macias.                         fo moli e fo kloro alga.

Mas o costureiro dos meus vestidos e o         Sed mi vesti face-pe es u kancera. Plus-co,
caranguejo. E e tambem o meu ourives: ele      an es mi gema-pe; an face plu cervika-zo ex
e que faz os meus colares de buzios, de        plu konka-ostraka, ex plu korali e ex plu
corais e de perolas.                           magari.

O peixe nao faz nada porque nao tem maos,      U piski ne akti ali-ra; kausa an ne habe
nem bracos com ventosas como o polvo, nem      plu manu, ni plu braki ko plu sugo-ra simi
bracos com tenazes como o caranguejo. So       un octopus; e ni plu braki ko plu pinceta
tem barbatanas e as barbatanas servem so       simi u kancera. An habe solo plu pterigi; e
para nadar. Mas e o meu melhor amigo. Como     plu pterigi es gru solo pro nekto. Sed an
nao tem bracos numca me poe de castigo. E      es mi maxi boni ami. Kausa an habe zero
com ele eu brinco. Quando a mare esta          braki; an ne pote puni mi. Id es kon an; mi
vazia brincamos nas rochas; quando esta        sporta. Tem mari es kata; na sporta epi plu
mare alta damos passeios no fundo do mar.      petro; e tem mari es ana; na vaga epi funda
                                               de u mari.

Tu nunca foste ao fundo do mar e nao sabes     Tu zero kron pa ki a funda de u mari;
como la tudo e bonito. Ha florestas de         seqe-co, tu ne ski; panto-ra la es tanto
algas jardins de anemones, prados de           kali. Es plu foresta de plu alga; plu horti
conchas. Ha cavalos marinhos suspensos na      de plu aktiniaria (mari-anemone); e plu
aguq com um ar espantado, como pontos de       prate de plu konka. Es plu hipokampu
interrogacao. Ha flores que parecem            (mari-hipo) du pende in aqa; mu feno
animais e animais que parecem flores. Ha       perplexi simi plu qestio marku. Es plu
grutas misteriosas azuis-escuras, roxas,       flori qi feno plu animali; e es plu animali
verdes e ha planicies sem fim de areia         qi feno plu flori. Es plu misterioso pusi
fina, branca e lisa.                           kaverna – melano-ciano, purpura, kloro – es
                                               es plu plati-lo minus fini ko moli e liso
                                               leuko arena.

Tu es da terra e se fosses ao fundo do mar     Tu veni ex tera; e si tu ki a funda de u
morrias afogado. Mas eu sou uma Menina do      mari tu sio lose bio. Sed mi es u Pusi
Mar. Posso respirar dentro da agua como os     Ju-fe de u Mari. Mi pote spira infra un aqa
peixes e posso respir for a da agua como       iso simi plu piski; e spira ex un aqa simi
os homens.                                     homi.

E agora que ja contei a minha historia         “E nu mi pa dice a tu mi stori; place fero
leva-me outra vez para o pe dos meus           mi versi a plu ami de mi; mu posi habe mega
amigos que devem estar aflitissmos.”           anxio de mi.”

O rapaz pegou na Menina do mar com muito       U ju-an pa rapi u Pusi Ju-fe de u Mari, fo
cuidado na palma da mao e levou-a outra        kura ad in palma de an manu; e pa fero fe
vez para o sitio de onde a tinha trazido.      versi ad u loka; an pa fero fe ex. Un
O polvo, o caranguejo e o peixe – la           oktopus, u kancera e u piski pa es la
estavam os tres a chorar abracados.            tri-mu lakrima in plu braki de alelo.

“Estou aqui” gritou a manina do mar.           “Mi es ci” pa voci u pusi ju-fe de u mari.
....

U-ci es ge-brevi ex Portuguese stori “A Menina do Mar” ge-grafo ex Sofia de Melo Breyner.

(zoa Kinosterno) (piski)

|===
| Portuguese    | English          | Francais         | Glosa

| nascer        | to be born       | naitre           | ge-nati
| ter           | have             | avoir            | habe
| gaivota       | seagull          | mouette          | Larus
| trazer        | bring            | apporter         | fero
| por           | to put, place    | metre            | loka
| cozinheira    | cook             | la cuisiniere    | kuko-pe
| comida        | food             | nourriture       | sito
| sopa          | soup             | soupe            | supa
| receita       | recipe           | recette          | formula
| nadar         | swim             | nager            | nekto
| braco         | arm              | bras             | braki
| castigar      | punish           | punir            | puni
| bonito        | beautiful        | beau, belle      | kali
| planicie      | plain            | plaine           | plati-lo
| chorar        | cry, weep        | pleurer          | lakrima
| gritar        | cry, shout       | crier            | voci
|===

=== U ski de u tetra-anua ju-pe

U doci-fe e Glosa-ami ge-nima Hilarie; qi eko in Milton Keynes, England; pa bali a mi
bi-ci amusa-ra. Mi doxo; plu lekto-pe de PGN fu amusa se ko mu.

U-ci es u brevi qiz; id tena tetra qestio e establi; si tu merito de es u “profesio-pe”.

Fotokopi u-ci kolumni; po-co, proto ad infra ko qestio tetra; plika ana u papira te tegu
singu qestio.

Nu lekto plu qestio; e no-plika te vide plu reakti. Mu ne es dificili.

Qestio 1. (girafa)

Komo tu loka u girafa ad in a frigi-me?

U korekti reakti es: aperi u porta de u frigi-me; loka ad in u girafa;

e klude u porta.

U-ci qestio examina; si tu freqe akti plu simpli-ra per ma de nece komplika mode.

Qestio 2. (frigi-me)

Komo tu loka un elefa ad in u frigi-me?

Un ero reakti es: aperi u porta de u frigi-me; loka ad in u girafa;

e klude u porta.

U korekti reakti es: aperi u porta de u frigi-me.

Prende u girafa ex id; e loka ad in un elefa;

e klude u porta.

U-ci qestio examina tu puta-pote de tu plu reakti de plu certa akti de tu.

Qestio 3.

U Leo An-regi duce u Zoa Konference; panto zoa es la; exklude mo. Qo zoa ne es la?

U korekti reakti es: Un elefa. Un elefa es in frigi-me.

U-ci qestio examina tu memo-pote.

Bene! Klu tu ero reakti tri-ci qestio; tu dura habe mo plus okasio te monstra tu pote.

Qestio 4.

Es u potami; tu nece ki trans id. Sed plu krokodilus eko intra id.

Komo tu fu ki trans id?

U korekti reakti es: Tu nekto trans id. Panto krokodilus es topo u Zoa Konference.

U-ci qestio examina; si tu tako gene sko de plu ero de tu.

Akorda Andersen Consulting Worldwide, cirka 90% (nona-ze procenti profesio-pe de qi mu pa
examina; pa ero reakti a singu qestio. Sed poli ju-pe qi habe un eva mei de penta anua pa
reakti korekti ad oligo qestio. Andersen Consulting dice; u-ci holo falsi u teori; maxi
numera de plu profesio-pe habe u puta-pote; simi de u ju-pe; qi habe tetra-anua.

=== Puta-me anti vagona

Topo u puta-me expositi (COMDEX), Sr. Bill Gates pa kompara u puta-me industri kon u
vagona industri; an pa deklara; “Si General Motors (GM) pa progresi ko teknologi simi u
puta-me industri; nu na sio ago plu vagona kon u preci de S25.00; e mu sio kine 1000 mila
per galon.”

GM pa reakti per publika u seqe papira pro plu nova-papira-pe. Id pa deklara:

Si GM pa developo teknologi simi Microsoft; na nu sio ago plu vagona ko plu seqe
karakteri” –

1. Ka zero logika kausa; tu vagona sio krasc bi kron singu di.

2. Singu kron pe kroma plu neo leuko line epi via; tu sio nece merka u neo vagona.

3. Ex kron a kron; ka zero kausa; tu vagona sio lose bio epi tako-via. Ka-co, tu nece ago
a mo latera de u via; klude panto fenestra; e sto u vagona. Re-sti id; e re-aperi panto
fenestra pre tu pote kontinue. Per uno-ra tu sio cepti u-ci.

4. Ex kron a kron, tem tu akti u kine, exempla: tem tropi a laevo; u vagona sio sto
funktio; e ne sio re-sti. In u-ci kaso; tu nece re-loka u makina ad in tu vagona.

5. Solo mo persona ad ali mo kron sio pote uti u vagona; si tu ne pa merka u “VagonaNT,”
sed si tu merka u-ci tu nece plus-co, merka ma sedi-mo.

6. Macintosh sio face u vagona qi gene dina ex helio; id panto kron sio funktio fo boni;
id sio kine bi kron ma tako; e id sio es bi kron ma facili de ago. – Anti-co, id sio
funktio epi solo 5% (penta procenti) de plu via.

7. Un oleo, aqa temperatura e sti-sto monito lampa sio gene vice per mo “generali alexi
defekti” monito lampa.

8. Un aero-saka sistema sio petitio; “Qe tu es sura?” pre id inflati se.

9. Ex kron a kron, ka zero logika kausa; tu vagona sio klude tu ex id. E ne lice tu ki in
a kron tu sti leva u manu-ra de u porta; tropi u klavi e rape un antenna.

10. GM sio demanda; panto vagona merka-pe plus merka u fo luxu via carta-fa ex Rand
McNally. (nu u ge-krati komercia ex GM); no-gravi si u merka-pe habe zero nece alo zero
volu pro mu. Tenta de nega u-ci elekti; sio mei u funktio de u vagona per 50%.

11. Singu kron GM introduce u neo vagona; u merka-pe nece re-gene sko de ago; kausa zero
krati-me sio funktio simi u paleo vagona.

12. Pe nece presi u “sti” butona te sto u makina.

=== Brevi lexi-lista de plu lexi ge-uti epi u-ci pagina.

// XXX TODO -- Sti solo bi kolumni:

|===
| Glosa          | English         | Glosa       | English

| doci-fe        | teacher         | anti        | versus
| bali           | send            | puta-me     | computer
| profesio-pe    | professional    | ago         | to drive
| no-plika       | unfold          | krasc       | crash
| girafa         | giraffe         | tako-via    | free-way
| frigi-me       | refrigerator    | uno-ra      | something
| elefa          | elephant        | fo luxu     | deluxe
| an-regi        | king            | carta-fa    | set of maps
| ero            | wrong           | no-gravi    | doesn't matter
| falsi          | disprove        |             |
|===

=== U Futura Globa Lingua

// XXX TODO -- the first paragraph was kind of subtitle, centered:

Akti tu mero in proto globa elekti de plu lingua.

U-ci neo Inter-reti eko-lo pa gene aperi 26 Novembra, 2004; ex Rainer, u Deutsch-an qi nu
eko in London, England. Id es un inter-akti eko-lo.

U proto menu tena oligo visita-lo; exempla: duce-pagina, plu qestio e dice, hospa-bibli,
bali u saluta-karta, plu interesi nexi.

U duce-pagina dona brevi info de u nece pro u globa lingua; e dice-de un elekti de alo u
natio-lingua alo un internatio-auxi-lingua. De u posi struktura qi panto-pe panto-lo sio
volu. E de komo pe gene tali u globa lingua ge-cepti e ge-uti per singu-pe in munda. Po-co
es oligo qestio-teka; mu auxi tu decide de u posi solve; e fini tu gene invita de registra
tu auto elekti. Si tu ne es sura; tu pote visita “plu interese-nexi” te gene ma info de
plu lingua. Tu pote elekti tu auto natio-lingua; u lingua de hetero natio alo un IAL.
Singu-pe habe solo mo elekti okasio.

Rainer emfasi; u-ci es un Inter-reti eko-lo pro kambio de positivi e auxi kritici; id ne
es te promoti solo mo certa lingua. An fo logi u kresce problema; qi gene sti per un
existe de poli kilo lingua in munda; e an volu stimula u ma mega numera civi in na munda
de dice de u problema; e seqe-co, akti mu mero te solve id. Pro ma info e te registra tu
elekti visita:
http://www.freewebs.com/international-languages/

=== Neo data basi de Eire literature

TRASNA es u dinami epi-line bibliografi de Eire literature; qi pa gene translati ex maxi
proto tem a nu. U-ci data basi tena ma de 10,000 translati ad in poli speci lingua. Pe
spe; id fu es mo de plu maxi mega projekti in u munda. Id fu inspira e auxi recerka ad in
plu-ci translati e mu kultura efekti; plus-co, id dona u fo valu sumari de qo-ra pa gene
translati; e in qo-lo.

U duce buta es de monstra u mega valu de u translati-pe iso u kultura representi-pe. U
data basi pa gene aperi ex CTTS in Dublin Cita Universita 19 Novembra, 2004; pe dura face
id; anti-co nu es mega info la pro ali-pe de lekto. CTTS (Centra pro Translati e plu Textu
Stude) pa gene establi in 2000; id es un Universita-ge-designi recerka centra de Dublin
Universita. U duce ergo de CTTS es de sti ma mega na logi de plu lingua e de kultura in u
du krece globa munda. Plu recerka aktivi involve; investiga panto aspekti de translati e
recerka de plu aplika de neo teknologi de u stude de plu multi-kultura dokumenta.

=== Glosa es in TRASNA

(TRASNA-insigni)

Pe pa petitio oligo kontribu ex Glosa; e sura na pa es hedo de bali plu ge-petitio-textu.
U data basi nu inklude tetra brevi stori ex Eire grafo-an Oscar Wilde; translati ad in
Glosa. Mu es: U Sfinx Minus U Kripto, U Modela Miria-pe, Un Egoisti Giga e Un Hedo Prince.

Pro ma info e te lekto tetra Glosa stori; visita;
http://www.dcu.ie/~ctts.

=== Ave Maria

Ci es mi translati de u preka “Ave Maria” ad in Glosa.

Plu kordiali saluta

ex Prof. Giorgio Rosada

Venezia, Italia.

[verse]
____
Ave Maria Gratia-ple.
Kirio es ko tu,
Tu es ge-bene-dice inter plu gina.
E ge-bene-dice es u frukti de tu uteri, Jesus.
Sankti Maria, matri de Teo,
Preka pro na; plu peka-pe,
Nu e in horo de na morta.
Amen.
____

E ci es English translati

[verse]
____
Hail Mary full of grace.
The Lord is with you,
Blessed art thou among women,
And blessed is the fruit of thy womb, Jesus.
Holy Mary, mother of God,
Pray for us sinners now,
And in the hour of our death.
Amen.
____

=== U Logika

....
U Logika                                         La razón

(Ex plu ge-medita-ra de Tao-filosofi.            (De "meditaciones taoistas". Enviado al
Ge-bali ad Glosalist 2004. Glosa translati       grupo "Glosalista" 2004; traducción de
ex Mario Montijo.)                               Mario Montijo)

U paleo sofi-pe pa ambula ko tri de an           Un anciano sabio se paseaba con tres de
stude-pe in un horti de an viki.                 sus discípulos en el jardín de su pueblo.

Du vide u vermi; qi pa vora u vegeta, mo ex      Viendo un limaco que devora una lechuga
plu stude-pe pa cide id per an pedi.             el primer discípulo lo aplasta con el
                                                 pie.

U persona bi dice po-co; "sko-pe, qe ne es       El segundo dice entonces: -Maestro, ¿no
un mali-akti de cide u-ci vive-ra?"              es pecado aplastar esta criatura?

U sko-pe reakti: "Tu habe logika, veri id        El maestro le responde: -Tienes razón,
es." -                                           así es.

"Sed id pa vora na sito", dice u stude-pe        -Pero el comía nuestro alimento, ¿no he
mo, "qe mi ne pa akti bene?"                     hecho bien?

U sko-pe reakti: "Tu habe logika." -             El maestro le responde: -Tienes razón.

U stude-pe tri dice: "ambi dice kontra-ra;       El tercero dice: -Ambos dicen cosas
ambi ne pote habe logika!"                       contradictorias, no pueden los dos tener
                                                 la razón.

E u sko-pe reakti: "Tu habe logika."             Y el maestro le responde: -Tienes razón.
....

Te vide u-ci brevi stori kon Espanol translati visita: http://www.glosa.org/brevi/estextu.htm

// XXX TODO -- adapti plu-ci nota:

NOTE: Un Español textu ne es in PGN, solo ci in inter-reti versio.
// Fonta de Espanol textu pa es
//    http://www.geocities.com/rociocatte/index/meditaciones_taoistas.htm

// XXX TODO -- U HTML versio habe plu nota de ge-korekti ero de Español translati

// XXX TODO --
// [pikto: larva ko akademi-kefa-ve]

=== Brevi lexi-lista de plu lexi ge-uti epi u-ci pagina

// XXX TODO -- Sti solo bi kolumni:

|===
| Glosa          | English            | Glosa       | English

| inter-reti     | Internet           | bali        | send
| eko-lo         | web site           | sfinx       | sphinx
| duce-pagina    | home page          | kripto      | secret
| elekti         | vote               | miria-pe    | millionaire
| civi           | citizen            | egoisti     | selfish
| data basi      | data base          | giga        | giant
|===

// XXX TODO -- nexu u PGN 86

Vide ma longi lista de plu puta-me lexi in PGN 86

=== Enigma Pagina

image::pgn089_enigma_pagina.png[Enigma Pagina,align="center"]

━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━━

// http://www.glosa.org, 2005-06-26 ... 2008-02-26.

// Numera 90 {{{1
== Numera 90

=== Enigma Pagina

image::pgn090_enigma_pagina.png[Enigma Pagina,align="center"]

// Numera 91 {{{1
== Numera 91

=== Enigma Pagina

image::pgn091_enigma_pagina.png[Enigma Pagina,align="center"]

// Numera 92 {{{1
== Numera 92

=== Enigma Pagina

image::pgn092_enigma_pagina.png[Enigma Pagina,align="center"]

// Numera 93 {{{1
== Numera 93

=== Enigma Pagina

image::pgn093_enigma_pagina.png[Enigma Pagina,align="center"]
